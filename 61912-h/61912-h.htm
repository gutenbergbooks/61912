<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Az elátkozott család by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_259">259</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=LeJkAAAAMAAJ">http://books.google.com/books?id=LeJkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXXI. KÖTET</span></p>
<p class="center"><span class="caption">AZ ELÁTKOZOTT
CSALÁD</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<h1>AZ ELÁTKOZOTT CSALÁD</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>A HARAGVÓ ISTEN.</h2>
<p>Most kilenczvenhat éve annak, hogy ez esemény történt.</p>
<p>Nem él már senki azok közül, kik ama napot élő szemmel látták,
még a kik azon évben születtek is, rég a sírokban feküsznek mind,
de a nap emléke ünnepül maradt a késő unokákra, s mindazokra, a kik
ama város kapuin belül laknak, melynek a közelmult évek újabb
historiai nevet adtak. (1852.)</p>
<p>Mikor e nap megvirrad, minden lélek, minden felekezet, úr és
szegény, bűnös és szenvedő, igaz és boldog Istenéhez siet,
háromszor látogatja meg a templomot aznap, bőjtöl, imádkozik,
abbahagy üzletet, mulatságot, pörpatvarkodást, s az atheista, kinek
szemei nem keresték az égben az áldások Istenét soha, megdöbbenve
emlékezik a rettenetes Istenre, kinek ott alant a föld alatt is van
birodalma, onnan szólal meg azok ellen, kik büszkeségük emlékeivel
beépíték a földet.</p>
<p>Szép, csendes lanyha éjszaka volt, a milyennel a mi békességes
kis városunkban keveset szoktak törődni. Éjfél körül itt már minden
ember alszik, kivált a rosszhirű tizenkét órától egyig; ekkor még
az éji őr sem jár az utczán, mert a kisértetek ráijesztettek.
Egyszer egy vakmerő éji őr azt a hallatlan bátorságot vette
magának, hogy az éjféli órára is el merte mondani a verset; de az a
rettentő eset történt vele, hogy valami láthatatlan lélek, valami
kitalálhatatlan helyről, bizonyosan a föld alól, vagy a
kriptaajtóból visszakiáltá rá, a mit mondott, még pedig a mint ő,
szépen érthetően hangoztatá: <span class="pagenum"><a name="Page_2"
id="Page_2">-2-</a></span></p>
<p>«Tizenkettőt vert az óra. Ember vigyázz ezen szóra», a gonosz
kisértő megfordítva kiáltá azt vissza neki: «Aró za trev
tőtteknezit. Arósz neze zzágyiv rebme!» a mi nyilván nem telhetett
ki mástól, mint valami pokolbeli kóbor szellemtől, és ezért a
tizenkét órát a mi kis városunkban többé nem szokás kiáltani.
Azonkívül pedig mindenki nyugton alszik a maga kapuin belül s ha a
nagy csendességben mégis úgy ugatnak a házőrző ebek egyik utczáról
a másikra felelgetve, az az ő magánügyeikhez tartozik.</p>
<p>Utczai lámpásnak még híre sincs abban az időben, csupán a
Dunapart mellett látni mintegy tizenkét pislogó mécsecskét: azok
ott a sorba felállított kalváriai statiok rácsain belül égő
lámpácskák, miket kegyes hagyományok tartanak ébren, s mik úgy
látszanak reszketni abban a nagy sötétségben, kivált ha egy
ellenséges szellő végigfuvall a parton.</p>
<p>A Duna vizén, a sziget orra felett egy sor fekete malom bujkál
egymás háta mögött, egypár közülök erősen kelepel, mintha félne
csendesen maradni a puszta víz hátán ilyen sötét éjjel.</p>
<p>Igen-igen nagy távolból hallani valami végtelenül szomorú,
aggasztó hangot, a miről gyermekkoromban mindig azt hittem, hogy
valami közelgő rosszat jelenthet, mert sohasem láttam
színről-színre, mi adja azt a hangot; valami útra kelt gabonáshajó
tárogató tülke az, mely két-három mérföldnyi távolból hangzik ide;
ha a város alatt fúnák meg, minden ember kiugranék ágyából, kifutna
az utczára és azt kérdené, hogy mi történt?</p>
<p>Pedig sokkal jobb volna, ha az csak a tárogató hangjára
történnék.</p>
<p>Az órák egyet ütöttek, sorba mindegyik toronyban; a fiatalabbak
siettek megelőzni az öregeket vékony csengő hangjaikkal, a vén
Szent András öreg harangja magának tartotta fenn az utolsó szót,
úgy kondítá rá, mély, tekintélyes hangján az «egyet».</p>
<p>Az éji őrök megint megkezdték körjáratukat; csak az <span class=
"pagenum"><a name="Page_3" id="Page_3">-3-</a></span> óraütésre
vártak. Talán mondák is magukban, milyen sokáig zúg az ütés után
még a harang. Nem is akar elmulni ez a zúgás, sőt erősödik még,
mintha valami erős vihar hangja volna az, pedig hiszen szélcsend
van; meleg, lanyha éjszaka van, és mégis olyan hidegen jár
keresztül ez a zúgás annak a szivén, a ki azt meghallja.</p>
<p>Egyszerre megrázkódott a föld az ő terhei alatt.</p>
<p>Nem mondta senkinek: «legyetek ébren», nem külde mennydörgést,
vakító villámot, csak egy mozdulattal tudtul adá, hogy él. Hogy
ébredt fel mindenki egyszerre legédesebb álmából, hogy rohantak ki
csöndes házaikból az emberek! öltözetlen, készületlen, csak a hogy
ágyaikból felszöktek; hogy feledték házaik ajtait nyitva, és
rohantak a piaczokra és kérdezék egymástól: «mi történt?»</p>
<p>Oh irgalmas Isten, ki tudna erre felelni?</p>
<p>A föld folyvást reszketett, mintha valami borzongató láz
gyötörné belül, egyes apró lökéseket érzett minden ember maga
alatt, mintha nagy gonosz óriások akarnának fejeikkel
keresztültörni a földön, hogy a két Duna folyamban ezer meg ezer
szökőkut gyanánt lövelt fel egyenesre a víz, s a megbomlott
toronyórák újra meg újra ütötték az egyet.</p>
<p>A közben ama bántó süketes szélmoraj, az az ismeretlen hang,
mely mintha mérföldekről jőne s mégis egészen közel volna, – körül
és alant és mindenütt! – folyvást tompa bugással tölté be a
levegőt, a nélkül, hogy valaki tudná, merre lehet előle
menekülni?</p>
<p>A házi ebek riadtan futottak végig az utczákon, megállva, hogy
visszaüvöltsenek az elhagyott városra; elvadult macskák szökdeltek
egyik tetőről a másikra s a zugó légben felriadt galambok, verebek
és vércsék csoportosultak, félénken kerülgetve a toronytetőket.</p>
<p>És a föld minden állatai között legrémültebb volt az ember.
Amazok csak a halál lehelletét érzék, de ez tudta, hogy itt Isten
van közel; őt a reszkető föld nemcsak sírjára emlékezteté, hanem a
mi még azon alól van. – Mi <span class="pagenum"><a name="Page_4"
id="Page_4">-4-</a></span> lehet még a síron alól? – Mindenki
sápadtnak látta a mellette állót, elhagyta az ész, a bátorság a
lelket, mindenki érzé, hogy itt az emberi kéz hatalmának vége.</p>
<p>Megküzd az ember a tűzzel, a viharral, nyerget vet a hullámzó
tenger hátára, csatába száll minden elemmel, csatába önmagával; –
de ha az élő föld haragja támad ellene, mivel védje magát?</p>
<p>A föld egyre rázkódott, a zugás egyre hallatszott, mint valami
szétpattanni készülő katlan forrongása, s időközönkint, ha a
vízirányos vibratio erősebb rengésben tört ki, meg-megkondultak
egyszerre minden toronyban a harangok; a nagy, vastag
érczharangokat úgy rázta a vész, mint apró csengetyűket.</p>
<p>A rémes harangszóra hirtelen egy kétségbeesett remény szikrája
kapott a zsibbatag szivekbe: «az Isten hivogat bennünket».</p>
<p>A templomba! a templomba!</p>
<p>Az egyházak ajtai feltárultak, a nép betódult, a ki nem fért be,
ott künn térdepelt le, a lépcsőkön, az utcza kövezetén s
belevegyíté énekét a szent boltozatok közül kihangzó zsolozsmába.
Oh az emberek olyan jó énekesek, mikor megvannak rémülve!</p>
<p>De az énekhangon is keresztül tört a földalatti zugás, az a
hangváltozás nélküli pokolbeli zenekiséret, az éneklők saját
szavaikon keresztülhallák azt, átjárta a szívet, a lelket, s
beteggé tette az embereket. Gyönge nők, öreg emberek ájuldozva,
szédelegve hagyták oda a templomot s künn lefeküdtek a kövezetre, a
többiek éjnek éjszakáján énekelték tovább a bűnbánó éneket:</p>
<div class="poem">
<div class="stanza"><span class="i0">«Uram bűneink
sokasága…<br /></span> <span class="i0">… Irgalmazz
nékünk!»<br /></span></div>
</div>
<p>Hajnal felé ama bántó zugás lassankint elcsendesült, a vele
küzdő szent énekhangok mindinkább erőt látszottak rajta venni,
végre egészen elenyészett, vele együtt a föld rengése is; csak néha
koronkint, egy perczre rázkódott <span class="pagenum"><a name=
"Page_5" id="Page_5">-5-</a></span> még meg a föld, mintha az ég és
csillagok mindannyiszor valami rettentő gondolatot szóltak volna
hozzá, a mitől összeborzadt; végre az is elmult. Az éj szürkülni
kezdett, az ég világosodott; a szorult keblek terhei enyésztek. A
nép egy része hazatért házát meglátni, családját összekeresni, a
többi «hosannát» énekelt a templomokban.</p>
<p>A mint a kelő nap világa át kezde törni a magas
templom-ablakokon, elhalaványítva az oltár gyertyáit, mik eddig
gyér világot vetének a roppant teremben, megtért a bizalom is a
szivekbe, az a jótékony érzés, mi átélt veszély után foglal helyet
a lélekben; egy fiatal szerzetes fölment a szószékbe, s beszélni
kezde magasztos dolgokat a néphez.</p>
<p>Egyszerűk, keresetlenek lehettek e szavak, a hogy azok egyenesen
a szívből jőnek, de jól esett hallani azokat a hivőknek, az ajkak
úgy mondák utána némán az imát.</p>
<p>A pap elvégzé beszédét, kimondta az ament. Hallatszott utána az
a templomi sohaj, mi ezrek fohászából származik egyszerre… E
pillanatban, mintha mennydörgő szekerek rohannának végig a föld
mélyében, egy hömpölygő dördülés futott végig a város alatt; a föld
színe az elmult reszketés helyett egy irtóztató taszítást kapott
alulról, s azon perczben lehullottak a tornyok a földre, egy
irtóztató roppanás hangja tölté be a levegőt, a legmagasabb
épületek mennydörögve dűltek össze, a kábító zuhanatban az utolsó
órát üték a messzehajított harangok…</p>
<p>Azután csendesség lett ismét.</p>
<p>Másfélezer ember feküdt halottan az összedűlt templom romjai
közt; ajkaikon a kimondott amennel, sziveikben a bűnbánat igaz
keservével. Nem halhattak volna meg üdvösebb pillanatban.</p>
<p>Csak a prédikáló szerzetes maradt életben egyedül.</p>
<p>Az emberek meg voltak némulva, elveszték a segélykiáltás
hangját, elfeledtek beszélni. Nem volt kit híni segélyül. Maga az
Isten háza is romban feküdt. <span class="pagenum"><a name="Page_6"
id="Page_6">-6-</a></span></p>
<p>Futottak tébolyodott zavarban az utczákon végig szótlanul;
egy-egy futó némber hurczolt maga után kezénél fogva valami
elkapott gyermeket, kit tán fiának vélt, véres fejű ősz emberek
tántorogtak erőszakosan kapaszkodva izmosabb férfiak ruháiba; percz
mulva megint vissza azon az utczán ugyanazon alakok, a gyermeket
hurczoló nők, a véres ősz emberek, a lihegő férfiak. A várost
mindkét oldalról víz fogja körül, nincs hová menekülni.</p>
<p>Másodszor újra hallatszott a futó hömpölygő dördülés a föld
alatt, a mint morogva gördült végig és mindig közelebb, mintha
feljebb jönne. Messziről lehete látni a rém közeledését; a merre
elhaladt, az élőfák meghajták előtte fejeiket, jobbra-balra a
földet csókolva sudaraikkal, s mikor a város alá ért, a futó népek
elestek taszítása miatt; a ki állva maradt, azt lábnyi magasra
hányta fel a rejtelmes erőszak s ismét ment tovább hömpölyögve,
zuhogva, az élőfák jobbra-balra hajlongtak útjában, kivált azok a
hosszú sor jegenyék ott a fűzes sziget partján mint bókoltak előtte
egész a fekete víz színéig, mely oly ijedten látszott hullámzani
előttük.</p>
<p>A félelem csodái egyre szaporodtak; a kalvária melletti apró
házak között egyszerre több helyen tűz ütött ki; nehány bátor
férfi, a ki oltani sietett, borzadva vevé észre, hogy a kutakból
egyszerre kiapadt a víz, a veder magasra feltorlódott kavicsos
homokba ütődik s a belvárosi kutakból is valami forró párázat kezd
felszürődni, a minek olyan fojtó sárvíz szaga van. A legnagyobb
iszonyat végre a megyeház utczáján adá jelenségét, a hol a föld
keresztben megnyilt, át a házsorokon, egy erős kőépület kapujánál
közepén ketté vált s a mint egy percz mulva a rémületes tátvány
összecsukódott, a szétszakasztott házat úgy nyomta ismét össze,
hogy a nyilásba szorult gerendák mind az ég felé meredtek, a támadt
nyiláson át pedig valami forró, nyúlós, fekete sár önté el messzire
az utczát.</p>
<p>– Elsülyed a város! ordíták az emberek. Fussunk <span class=
"pagenum"><a name="Page_7" id="Page_7">-7-</a></span> a Dunára! – A
föld nem adott többé menedéket, a vizekhez kellett folyamodni.</p>
<p>– Fusson a malmokra, a hajókra minden ember! A város
elsülyed.</p>
<p>A partokra siető népre ott várt a legnagyobb rémület.</p>
<p>Az Öreg-Duna, a hogy itt a Csallóköz-szöget képező folyam
szélesebb karját nevezik, a város alatt ismét két ágra szakad, s
épen átellenben a várossal egy kisded szigetet képez. A
keskenyebbik ág a város és a sziget között foly el: ezt szokták
kikötőül használni itt van télen a malmok réve és a repülőhid, a
hajótömő műhelyek, a halászok bárkái.</p>
<p>A menekülést kereső nép megrettenve látá, hogy a Dunának e
keskeny ága nincs többé: a háborgó föld úgy felemelte annak a
medrét, hogy a víz a szigeten keresztül a szélesebb ágba futott át,
s a város előtt nem volt más, mint egy nagy zátonyos mocsár: az
eltünt folyamág titokteljes medre, az évek előtt elsülyedt hajók
romjai, elveszett vasmacskák, elsüppedt málhacsomagok, rémletes
tárgyak, mik évek óta a vizek éjszakájába voltak eltemetve, álltak
ijesztőleg a napfény csodájának kitéve; a meder közepén valami
kettős boltozatos kőfal maradványa: tán a sokszor emlegetett alagut
romjai… és a kikötőbeli hajók, a halászbárkák, a malmok, a
repülőhid mind a vízfenék zátonyain ültek, megrémült lakosaikkal,
kik bámulva tekintének az alóluk elfutó víz után, mely harsogva
huzódott folyvást odább.</p>
<p>Ez a bámulatos látvány, mely több csodát mutatott a szemnek,
mint a mennyit az emlék össze birna szedni, így tartott két-három
perczig; – akkor egy új földhullámzás a tulsó Dunaág medrét emelte
föl s ismét a keskenyebbet sülyeszté alá.</p>
<p>A roppant víztömeg zúgva rohant vissza egy percz alatt az
elhagyott mederbe, mint egy átlátszó hegyláncz, a közbeesett
szigetet el látszott seperni gátjaival és jegenyesoraival együtt, a
jégtörők karóit széttörte, mint gyermekjátékszert <span class=
"pagenum"><a name="Page_8" id="Page_8">-8-</a></span> s a mint a
sziget gátjaiban megütődött, felemelte tajtékzó gerinczét, mintha
el akarná azt nyelni, s azzal lecsapott a tulsó mederbe.</p>
<p>A partra gyűlt tömeg rémült ordítással veté magát vissza a
városba, az omladékos utczákba, a tátongó földre a hullámcsapás
elől, míg az harsogva, tombolva tölté meg keskenyebb medrét,
felkapva a zátonyon ülő hajókat, malmokat örvényző árjaiba, s
letépve azokat vastag horgonyköteleikről, ragadta magával, túl az
elsepert vízgáton, bevitte a városba, odatolta az utczák közepére,
odavagdalta a házak szögleteihez, odacsavargatta köteleiket a
közkutak rácsozatához, a szentszobrok lábaihoz, s azután ismét oly
sebesen, ahogy jött, zúdult vissza, a piacz közepén hagyva az odáig
vitt hajókat, malmokat, felforgatott dereglyéket, s ragadva
magával, kiket útjában elkapott.</p>
<p>Egy halálkiáltás hangzott a meglátogatott város utczáiról az
éghez.</p>
<p>A kétségbeesés visszakapta szavát. – Nem volt menekülés. Az
emberek nem láttak szabadulás után, nem futottak többé; hanem
összebujtak meghunyászkodva, megsemmisülve és kiáltozák Isten
nevét, míg alattuk a föld rengett, körül a hullám csattogott, s a
föld repedésein kirohanó forró lég bőgve tört magának utat, undok
posványt és forró érczolvadékot túrva ki maga körül…</p>
<p>Oh én uram és Istenem! De erős a te ostorod, midőn haragodnak
dicsőségét megmutatod a te földi férgeidnek!…</p>
<h2>AZ ÚR SÁTORA.</h2>
<p>Ez így tartott két egész hétig…</p>
<p>Tizennégy nap és tizennégy éjjel látogatá meg a rettenetes
ostorozó haragjának kiválasztott városát: eljött reggel, eljött
este, eljött a nappal és éjjel minden <span class=
"pagenum"><a name="Page_9" id="Page_9">-9-</a></span> órájában és
tanítá reszketni a földet szörnyű lépései alatt.</p>
<p>A második, harmadik napon megadták magukat az emberek a csapás
szörnyeinek, a kétségbeesést keresztyéni türelem váltá fel; az
okosabbak tanácsadása kezdett kihallatszani a közjajveszékelésből,
kezdtek gondolkozni védszerekről, mik a helyzet rendkívüliségét
elviselhetővé tegyék, építettek fagunyhókat a szabadabb térekre, a
gyöngébbek lakásául; odakötötték a sátorajtókhoz a csónakokat, hogy
menekülhessenek, ha ismét véletlenül jön az ár; s készen tartották
kádakban a vizet, ha a földalatti tűz valahol a romok közt
gyujtogat, és azután csináltak az apró gunyhók közé egy-egy nagy
gunyhót is, s azt a nagy gunyhót elnevezték templomnak.</p>
<p>Merész férfiak előkeresték a romok közől az oltári szentségeket,
a búcsujáró zászlókat, fölkeresték a legkisebb iskolai csengetyűt,
mely egész maradt, annak csináltak kis haranglábat és ismét
harangszó hívá a népséget Isten színe elé, és ismét hangzottak a
buzgóság imái a nagy fagunyhóban, melynek templom volt a neve;
ilyen aprócska templomok voltak minden szabadabb téren, mert a nép
egyben úgy sem fért volna el, kivált most, a midőn mindenki sietett
oda. Ah, mint figyeltek az emberek arra a kis csengetyű szavára!
hogy siettek minden utczából, imádságos könyveikkel kezeikben! hogy
szólíták meg a szemközt találkozókat: «harangoztak már,
mehetünk».</p>
<p>Ilyenkor olyan rosszul esett látni a buzgóknak, hogy itt-amott a
házak kapujában hallgatag emberek ültek, a kiket nem buzdított fel
a harangszó; a kik zárt ajakkal, bánatos arczczal néztek fel az
égre, mintha nekik csak szenvedni volna szabad, és nem
panaszolni.</p>
<p>Voltak egész utczasorok, a honnan senki sem jött elő a
csengetyűszóra, a honnan senki sem csatlakozott a búcsujáró
menethez, ott volt legszomorúbb a rombolt város képe.</p>
<p>A szomszédok, az ismerősök gyakran beszólaltak e hallgató
<span class="pagenum"><a name="Page_10" id=
"Page_10">-10-</a></span> emberekhez: «hát ti mért nem imádkoztok?
Miért nem kéritek Istent, hogy e csapást elfordítsa rólunk?»</p>
<p>Azok pedig felelének nagyszomorúan:</p>
<p>– Avagy hogyan imádkozhatnánk mi Istenhez, a midőn nekünk nem
szabad templomot emelnünk ez helyen?</p>
<p>Miért nem volt nekik szabad templomot építeniök azon városban?
azt bizonyára én sem tudom, más sem tudja. Régen volt az idő;
elfeledte mindenki.</p>
<p>Annyi bizonyos, hogy a népesség egy harmadának nem volt szabad
templomot építeni azon kis városban. Ki parancsolta azt úgy, ki
tartotta fenn? holott az uralkodók ezt egészen másképen rendelék,
arra ismét tudatlan volna a felelet. Annyi mondható, hogy még akkor
a kis urak igen nagy urak voltak hazánkban, s a mit helybenhagyának
a nagy királyok, e «kis királyok» gyakran hiúvá tették.</p>
<p>No de azt én reám nem bízta senki, hogy én itt az országok
sorsát intézgessem, azért jobb lesz, ha folytatom a mi szomorú
történetünket.</p>
<p>Történt az ötödik napján az Isten látogatásának, mely nap épen
vasárnapra esék, – szomorú vasárnap, – hogy azon a téren, mely
mostanság szép kúpozatos kápolnával, s hozzá ékes fasorokkal s mind
ehez illő szép névvel bír, Rozália-térnek neveztetvén, s melyet
gyermekkoromban még disznópiacznak hivogattak, az én nagyapám
gyermekkorában pedig régi rácz temető név alatt ismertek, nem sokat
gondolván a benne fekvők emlékezetével, mint a mely helységből
hordták a városba a fazekasok számára való földet, tehát e
historiai nevezetességű helyen két sajátságos csapat találkozék
egymással össze, mely úgy látszik, hogy szántszándékos találkát
rendezett itt egymás számára.</p>
<p>Azok, a kik jövének a megyercsi utcza felől, mind kék
mente-dolmányba öltözött férfiak; nagy, massiv kerek kalapokban,
széles szalagokkal, jó kordován, ránczba szedett torkú csizma
lábukon; mentéiken nemcsak szép filigrános <span class=
"pagenum"><a name="Page_11" id="Page_11">-11-</a></span> ezüst
gombok, hanem azon felül egyik válltul a másikra kapcsolt függő
lánczok, nagy pengő szemekkel s roppant medaillonnal a közepén;
mind valódi tizenhárom próbás ezüstből. És e nagy tekintélylyel
járuló személyek társasága nem más, mint az érdemes csizmadia-czéh,
a becsületes szekeres gazdák és a nagyon tisztelt hajóslegények,
mint a kik képezék azon idők szerint a nemes város legsolidabb
polgári osztályát.</p>
<p>A velük szemközt jövő csapat férfiai ellenkezőleg zöld mentéket
viselnek, zöld nadrágot zöld zsinórral kihánytatva, helylyel-közzel
molnárszínű szürke dolmányokat, lapos ezüst pitykékkel és fekete
báránybőr-süveget hozzá. Ezek pedig a nemes város takácsmesterei,
szűrszabói és molnármesterei, kiket eleitől fogva mindenki a
legbékeszeretőbb polgárok gyanánt szokott elfogadni.</p>
<p>Midőn e két szemközt jövő csapat e fennnevezett téren egymáshoz
mintegy húsz lépésnyi távolságra ért, ott megállapodának mind a
ketten, s a zöldbeliek közül kiválva egy kitünő egyéniség, fölemelt
rezes nádpálczával inte a többieknek, hogy várjanak és
hallgassanak: azzal kilépett a középre.</p>
<p>Hosszú, száraz férfi volt az említett, még soványabb az által,
hogy öltönyének minden része feszesen állt rajta, prémes mentéje
szinte megfeszült a hátán s lábait úgy szedegette fel, mintha
minden lépésnél megégette volna a talpát; szikár orczáját rendkívül
ékesíté két hosszan lefüggő bajuszzsinór, olyan kacskaringósra
csavargatva, mint egy-egy kigyó.</p>
<p>Tudnunk kell pedig, hogy e derék férfiú a becsületes takács-czéh
atyamestere; érdemes Kanál Ignácz uram ő kegyelme.</p>
<p>Tudnunk kell továbbá, hogy az érdemes takács-czéh tagjai mind
zöldben járnak, mind soványak és mind igaz katholikusok; az érdemes
szűrszabó-czéh tagjai is zöldben járnak és kevés kivétellel
katholikusok; a molnárok között már nagyobb a megoszlás hit
dolgában, de öltönyük <span class="pagenum"><a name="Page_12" id=
"Page_12">-12-</a></span> azért egyszínű. Határozottan kék azonban
az érdemes csizmadiák ruházata, és ezek kivétel nélkül kálvinisták,
túlnyomó e szín és hitvallás a szekeres gazdáknál s határozott a
hajóslegények osztályánál.</p>
<p>E szerint e pillanatban két pártfelekezetet látunk magunk előtt,
mind megannyi testületekben. Ne feledjük el azonban, hogy a föld
reszket alattunk.</p>
<p>Nem is perlekedni jött össze a két felekezet; nem mint
Konstantinápoly lakói, a végpusztulás napján a «que» fölött
vitatkozni – hanem egészen más szándékból.</p>
<p>A mint érdemes Kanál Ignácz atyamester uram kilépett az őt
követők közől, a tulsó csoportozat közől szintén előlépe nemes
Bajcsy András uram, a csizmadiák érdemes czéhmestere, ki nemcsak
oly izmos vállakkal, oly gömbölyű termettel, még nagyobb ezüst
gombokkal volt megáldva, miként tagtársai, hanem azonfelül nemes
ember is volt és diákul is tudott, sőt még szakállat is mert
viselni az álla alatt körül, s a bajusza előre volt hegyezve, mint
egy villa.</p>
<p>E két derék férfiú tehát egymás elé sietett, a tér közepén
találkozának, ott Kanál Ignácz uram előre nyújtá reszkető kezét,
nemes Bajcsy András uram belecsapott abba barna tenyerével s ott
rázogatták egymás kezét legalább öt perczig folyvást, a nélkül,
hogy valami szót tudnának egymással szólani; mind addig, míg a két
derék férfiú szeméből megeredének a könyek; és azután kénytelenek
valának elővenni zsebkendőiket és szemeiket megtörülgetni s akként
kezdeni a dologhoz.</p>
<p>– Nemes Bajcsy András uram…</p>
<p>– Érdemes Kanál Ignácz uram…</p>
<p>– Meglátogatott az Isten bennünket nagyon…</p>
<p>– Nagyon meglátogatott bennünket az Isten…</p>
<p>– Tele vagyon a mi szívünk keserűséggel.</p>
<p>– A mienk is csordultig vagyon.</p>
<p>– Avagy mikor fordul el rólunk e csapás?</p>
<p>– Sőt nem kell-e elvesznünk mindnyájunknak abban? <span class=
"pagenum"><a name="Page_13" id="Page_13">-13-</a></span></p>
<p>– Mi éjjel nappal könyörgünk az egek urához.</p>
<p>Bajcsy András uram nagyot sóhajtott e szóra.</p>
<p>– Nekünk nincs helyünk, a hol könyörögjünk.</p>
<p>És azután elhallgatott mind a kettő.</p>
<p>E hallgatás alatt pedig mind a két csoportozat úgy közelíte
egymáshoz, hogy mintegy kört képezének a két férfiú körül. Kanál
Ignácz vevé fel ismét a szót.</p>
<p>– Nemes Bajcsy András uram. Nem olyan igaz emberek-e a
kegyelmetek hívei is, mint a mieink?</p>
<p>– Valóban azok.</p>
<p>– Nem azt az Istent tisztelik-e ők is, a kit mi?</p>
<p>– Valóban ugyanazt.</p>
<p>– Nem azt a csapást szenvedjük-e mi is, a mit kegyelmetek?</p>
<p>– Bizony igaz, hogy azt.</p>
<p>– Vétettünk-e mi egymás ellen valaha? Csaltuk-e meg egymást?
rontottuk-e egymás családját, mesterségét? Nem járnak-e a mi
koldusaink is a kegyelmetek ajtajára? nem esik-e az eső a
kegyelmetek földjére is úgy, mint a mieinkre? Nem az-e a mi hazánk,
nem az-e a mi szülötte földünk, a mi kegyelmeteké? Nem egy nyelvet
beszélünk-e, nem egy kenyeret eszünk-e egymással? és mégis egyik
gyülöletes a másik előtt, s egyik nem imádkozhatik a másik
miatt.</p>
<p>Bajcsy uram erre megint csak azt felelhette, hogy megfogá a
takácsok atyamesterének jobbját s megrázá azt szíve szerint.</p>
<p>Kanál uram megerősíté magát, letűzte keze alá rezes botját s
egészen más hangot váltva, mondá:</p>
<p>– Érdemes lakostársaim, nemes czéhmester úr, becsületes mester
urak: minthogy mi más felekezeten lévő együgyű emberek átláttuk,
mennyire keservetes dolog kegyelmetekre nézve, hogy a szomorú,
iszonyatos napokban, a midőn mindnyájunknak vigasztalása egyedül az
irgalmas Isten, kegyelmetektől e vigasztalás meg vagyon vonva az
által, hogy e nemes város privilegiumai fejében <span class=
"pagenum"><a name="Page_14" id="Page_14">-14-</a></span> nem szabad
kegyelmeteknek ez helyen templomot építeni, hanem kénytelenek a
szomszéd kulcsos mezővárosba átjárni isteni tiszteletre, a midőn
azt a vizek engedik…</p>
<p>– Úgy vagyon, – szólalt meg egy hajóslegény hatgalléros
köpönyegben, – a szekeres gazdák szekéren hordanak át bennünket
minden vasárnap.</p>
<p>Nemes Bajcsy uram komoly szigorúsággal tekinte hátra a
közbeszólamlóra.</p>
<p>– Ne zavarják kegyelmetek az atyamester urat az ő contextusában.
– Azzal buzdítólag fordult az atyamesterhez: «quoniam; – ergo –
minthogy; tehátlan… Így következik.»</p>
<p>– Tehátlan, – folytatá Kanál Ignácz uram, – előfordult a mi
érdemes polgári czéhünk gyűlésében az a szó, hogy im e gyászos
napokat használnák fel mindnyájan azon üdvös cselekedetekre, mely
szerint építenének kegyelmetek is egy sátort a mieink
hasonlatosságára, a holott az Istent imádhatnák s ne
kényszerülnének elvándorolni minden úr napján szomszéd helységekbe,
hanem segítenének szivök szerinti imádságaikkal megengesztelni az
úr Istennek az ő haragját, mely alatt bizony annyit szenvednek
kegyelmetek is, miként mi szenvedünk.</p>
<p>Ez nagy szó volt: igen nagy mondás… Ha valami költő volnék, a ki
képzelt dolgokat mesélni állt elő, világért nem mernék ilyeket adni
emberem szájába, de miután nem vagyok más, mint jámbor krónikairó,
a ki elbeszéli azt, a mit öreg emberek beszéltek fiatal embereknek,
úgy maradt meg az emlékezetben, bízvást megírhatom a mostani
ivadéknak, hogy ott azon a kerek téren egykor összegyűltek a nép
együgyűi, a publicanusok és tudatlanok, a minők közől a nazareti
király válogatá az ő apostolait, és ott azok, a kik hatalmasabbak
voltak, azt mondák a gyöngébbeknek:</p>
<p>«Ime, e helyen, a hol állunk, építsetek sátort az Úrnak, a
melyben imádkozzatok.» <span class="pagenum"><a name="Page_15" id=
"Page_15">-15-</a></span></p>
<p>Az érdemes atyamester nem tudott tovább szónokolni az
elérzékenyülés miatt; a helyett egyre szorongatá a hozzá közel esők
kezeit s szemeivel mutogatott a háta mögé furakodó becsületes német
polgár ácsmesterre, kiben régen meglátszott, hogy szeretne valamit
mondani, a mit meg is tett, a mint szóhoz juthatott, kezeivel
magyarázva, a hol nyelve hibázott.</p>
<p>– Mi nem ellenzünk ám az! Mi nem haragszunk rá egymásnak. Mi jó
embereket lehetünk. Ne félje magát senki.</p>
<p>Azután egy emberséges kovácsmester tört magának útat a középhez,
a hol beszélni lehetett, s felgyűrte jobb karjáról az inget, mintha
azt máskép elmondani nem is lehetne, mint neki gyürkőzve; harsogó
hangon bocsátá közre jámbor ötletét.</p>
<p>– Atyámfiai, jó barátaim; én azt mondom, hogy építsetek itt, a
hol állunk, egy akkora sátort, hogy minden nemzetségtek elférjen
benne, híjátok ide fiaitokat, feleségeiteket s a mennyi helyen
megférnek, akkorát kerekítünk innen s ott álljon a templom; torony
is legyen rajta, csengetyű is legyen benne.</p>
<p>A derék férfiú homlokáról csorgott az izzadtság az utolsó
szavaknál, olyan igyekezettel szónokolt, s szerette volna látni, ki
mondhat neki ellent, midőn ingujjával végig törülte orczáját?</p>
<p>Nem mondott senki ellent, sőt mindenki iparkodott felebarátjával
megértetni, mennyire idegen dolog volt szivétől minden harag ez
ideig is, s mint fogják ők ezentúl is szeretni és becsülni egymást,
akár engedi meg az országgyűlés, akár nem.</p>
<p>Nemes Bajcsy András uram mind e jelenet alatt összefogott
kezekkel állott a középen, komoly orczáján egy vonást meg nem
változtatva s figyelmesen végig hallgatva minden beszélőt, és
senkit meg nem szakítva abban, mint a ki valami nagy szót akar
mondani s azt a végére tartogatja. <span class="pagenum"><a name=
"Page_16" id="Page_16">-16-</a></span></p>
<p>Midőn azután venné észre, hogy mindnyájan ő reá vetik szemeiket,
leemelé nagy süvegét szénfekete szögkemény hajáról s két kezével
melléhez nyomva azt, felsóhajta, tekintélyéhez méltó nyelven:</p>
<p>– Gloria in excelsis omnipotenti Deo! Dicsőség az magasságban az
mindenható Istennek.</p>
<p>És akkor szemeivel megválván az égtől, visszafordula érdemes
lakostársaihoz és mondá:</p>
<p>– Az Úr parancsolá, – kegyelmetek tudtunkra adák, – mi pedig meg
fogjuk cselekedni; a ki igaz ember és Istent tiszteli, akként
cselekszik, a hogy én. Mészáros János gazduram. Minthogy
kegyelmednek köpönyege vagyon, terítse azt ide elém a földre.</p>
<p>Mészáros János ellenvetés nélkül szót fogadott, s leteríté a sok
gallérú pukovai posztóköpenyt az érdemes czéhmester úr elé.</p>
<p>Akkor nemes Bajcsy András uram kivonta csizmaszára mellől
rézpitykés bicskáját s kinyitá azt és a köpeny közepére álla, mint
egy áldozatra készülő táltos a régi napimádó magyarok közől;
kezében a fölemelt késsel.</p>
<p>Mindenki áhitattal leste szavait, mert azt jól tudta, hogy nemes
Bajcsy András uram bárha némelykor furcsa előkészületeket tesz is,
de mindig okosat és nyomatékosat mond.</p>
<p>– Szerelmetes hitsorsosaim! – kezdé a jeles férfiú, olyszerű
helyzetet véve a kivont késsel, mintha egyenesen szivébe akarná azt
döfni. – Mire való a mi vállainkon ez az ezüst láncz? mire valók a
mi kebleinken emez ezüst gombok? Láncz és teher az; és semmi egyéb,
mely minket lefelé von a föld felé! Ime vessük le a mi lánczainkat,
rázzuk le a mi terheinket, és építsük fel azoknak árán az úrnak
hajlékát, a mely bennünket fölemeljen az ég felé. Járjunk ezentúl
fekete gombokkal, hogy a kik meglátnak bennünket, elmondhassák
rólunk: ime ezek ama híres város lakosai, a kik nem viselnek
ruháikon többé ezüstöt; de viselik szíveikben az urat <span class=
"pagenum"><a name="Page_17" id="Page_17">-17-</a></span> és
emelének templomot az ő czifraságaiknak árán: és bizony mondom, az
mi rajtunk nagyobb ékesség leend minden aranynál, ezüstnél!…</p>
<p>És e szavakat mondván, nemes Bajcsy András uram neki fogta a
bicskát, lekanyarítá válláról a súlyos ezüst lánczot, leszabdalá a
nagy filigrán gombokat s oda veté azokat a köpönyegre, melyről
hátralépett s prófétai ihlettel mutatott oda a többi
jelenlevőknek.</p>
<p>Egy pillanat alatt minden férfi kezében villogott a kés; tépte,
fejtette mindenki magáról az ékszereket, ezüst lánczok, ezüst
gombok hullottak a kiterített köpenyre minden oldalról; senki sem
késedelmezett, senki sem tétovázott; a késeket egymás kezeiből
ragadták ki, a kiknek nem volt; pirult arczú nők és szűzek
rimánkodtak az előttük álló férfiaknak, hogy arany függőiket,
gyűrűiket engedjék az áldozat közé tenni; e hír villámgyorsan
futott végig a városon s a ki meghallá azt, sietett a térre, mindig
több nép gyűlt össze a téren, apró gyermekek elhozták takarék
márjásaikat, egy-egy koldusnő fillérje is kézről-kézre adatott, míg
az áldozat-halomhoz ért, hogy csendülésével ő is beleszóljon abba a
zenébe, a mi úgy tetszik odafenn.</p>
<p>Egy óra múlva halommal állt az ezüst a kiterített
köpönyegen.</p>
<p>Akkor nemes Bajcsy András uram megfogá a derék német ácsmester
Hampel uram kezét, és odavezeté őt az ezüst halomhoz:</p>
<p>– Ime, szerelmetes atyámfia, itt vagyon az érték, tegye
kegyelmed rá a kezét és vállalja fel, hogy építsen számunkra ezért
egyházat, díszeset és tágasat, a hogy tudtára adatott.</p>
<p>Hampel mester ijedten rántá ki kezét Bajcsy uraméból s nagy
buzgalommal kezde tiltakozni.</p>
<p>– Eressze engem Bajcsy úr. Ne tréfálja így. Én bizony nem teszek
sem kezemet, sem lábamat a kegyelmed ezüstre; – no csak ne
haragudja magát nekem: meglehet, <span class="pagenum"><a name=
"Page_18" id="Page_18">-18-</a></span> hogy rosszúl megmondtam,
mást akartam megmondani: Engem nem kell a kegyelmeteké ezüst, nem
arany, és mégis csinálom fogom, a mi kell. Ezt mondja becsületes
ember; és ki mondja, hogy Hampel Kristóf nem becsületes ember van?
Én beszélem magyarul rosszat, de érzem jót.</p>
<p>A református hitfelek annál kevésbbé kezdték érteni a derék
ácsmestert, mentül jobban iparkodott az magát összekeresett
szavakkal megértetni, a min végtére Hampel Kristóf uram oly melegbe
jött, hogy kirántva tubákszín kabátja zsebéből egy hosszú
szarvasbőr-erszényt, azt előlről kibontá s azzal megfogva a
fenekét, oda tartá azt az ezüst-halmaz fölé, s kirázta belőle, a mi
benne volt: lázsiás tallérok és jó vert körmöczi aranyok.</p>
<p>– Nekem nem kell a kegyelmeteké ezüst; teszem hozzá én is,
legyen több. – Adják kegyelmetek a fa, csinálom a munka ingyen. A
templom Istené van, teszem e munkát Istennek, majd megfizeti nekem
Isten. Tartja meg kegyelmetek a ezüst, jó lesz fizetni vele a pap,
meg kántor; én nem prédikál, se nem énekel a kegyelmeteknél; lesz a
sok ezüst fundatio. A ki becsületes ember, azt mond: és Hampel
Kristóf mindig becsületes ember, beszélni rossz, de szíve van
jó.</p>
<p>A derék ácsmester nem volt valami kitünő szónok, de szavai oly
lelkesülést gerjesztének hitfelei között, hogy azok egymásután
törtek maguknak útat a középre, s önként felajánltak minden munkát
ingyen, a mi a protestáns hitfelektől ki nem telhetett. A kovácsok,
lakatosok, bádogosok egytől-egyig mind katholikusok voltak: náluk
nélkül nem épülhetett templom. Senki sem akart fizetésről hallani,
az emberséges ácsmester sorról-sorra járt mindenkihez s bámulandó
igyekezettel iparkodott azt a kevés magyar szót, a mi ráragadt,
ékes beszéddé alakítani, hogy rádisputálja minden emberre, a mit a
nélkül is tudott, érzett és mondott mindenki, hogy ez a munka
tetszik odafenn az égben… <span class="pagenum"><a name="Page_19"
id="Page_19">-19-</a></span></p>
<p>Kétszázados villongás így csendesült el egy napon, és lőn béke
és egyetértés a város lakosai között és régi ellenségek nyújták
egymásnak kezeiket és az erősebbek mondák a gyöngébbeknek: «legyünk
egymás testvérei!»</p>
<p>Nem! ez a város nem fog elsülyedni.</p>
<p>A föld csak néha-néha rendült meg az összegyűlt csoportok alatt,
az úr lábnyomától meg-megdobbanva. Mintha azt mondaná vele: hogy ő
is jelen volt… és hallotta a fogadásokat…</p>
<p>Az alku hamar készen volt; a hol minden ember ingyen adott
mindent, nem volt nehéz az egyesség.</p>
<p>Hátra volt azonban még a kegyes vállalat nehezebb része: a
helyhatósági engedély.</p>
<p>Ez időben az sem kerülhetett sokba; a városbíró és tanács előre
meg volt már nyerve ez iránt; a derék német ácsmester többséget
szerzett a türelmi kérdésnek a «hatvanszemélyek» gyűlésében; a
tanács nem mert ellentmondani; az egyházi hatóságok részéről sem
történt semmi ellenvetés. A jámbor takácsok és szűrszabók, azokban
a zöld dolmányokban előre eljárták mind ezen urakat s
biztosíttatták magukat a kegyes elnézésről, nehogy hasztalan
reménységgel biztassák fel polgártársaikat.</p>
<p>Hanem… a legnehezebb kő még útban volt: egy igen nehéz és igen
kemény kő, a mit a csodatevő természet egy magasrangú főúr keblébe
tévesztett arra a helyre, a hol más emberek a szívet hordják: ezt a
nehéz követ ki fogja elemelni!</p>
<p>– Voltunk a tanácsbelieknél, voltunk a főtisztelendő uraknál, –
szólt a derék atyamester, – felőlük akár a Sion hegyét ide
építhetik kegyelmetek; hanem még hátra van a tekintetes alispán úr.
Már oda édes atyámfiai küldjenek kegyelmetek valakit mást, mert oda
ember kell, a kinek esze és bátorsága vagyon; nekem pedig mind a
kettő mértékkel vagyon, és az a tekintetes úr előtt nem lészen
elegendő.</p>
<p>A jámbor atyafiak egymásra néztek, mintha keresnék <span class=
"pagenum"><a name="Page_20" id="Page_20">-20-</a></span> maguk
között, hogy ki légyen Mózses, és ki légyen Áron? S nagy aggodalom
kezdett arczaikon mutatkozni. Ez valóban nehéz kő volt, igen nehéz
kő.</p>
<p>Egy hang indítványozá nemzetes Beő Sándor uramat, a ki
deszkakereskedő, és így honoratior, de a becsületes úriember azzal
menté ki magát, hogy neki a neve ugyan Beő, de a beszéde épen nem
bő; ott fogy el, a hol legjobban kellene.</p>
<p>Másik hang nemes Szabó Ferencz földbirtokos urat kivánta
deputatióba küldetni; a ki viszont biztosítá a gyülekezetet, hogy ő
nem rég kelt föl negyednapos váltólázból; ha az alispán elé kell
mennie, kétségtelenül recidivázik.</p>
<p>Ilyenformán minden candidált személynek volt valami nagy
organicus baja, mely miatt küldetését fel nem vállalhatá.</p>
<p>Végre Mészáros János, a megköpönyegtelenített hajóslegény, ott
állván a középen, elkiáltá magát:</p>
<p>– Micsoda? Hát nincsen-e itt nemes Bajcsy András uram, a ki
czéhmester és diákul is beszél? Tud ő kegyelme úgy beszélni, mint
akár egy prókátor s nem ijed meg senki személyétől.</p>
<p>– Úgy van, úgy van! – kiálták rá egyszerre mindnyájan, s körül
kezdék fogni Bajcsy uramat. «Jó lesz, nagyon jó lesz, jobbat nem is
lehetne küldeni.» S most már az elébb megkináltak is mindnyájan
ajánlkoztak, hogy ők is vele mennek, nem fájt senkinek sem keze,
sem lába, ha Bajcsy uram fog szónokolni.</p>
<p>Az érdemes férfiú azon nyugodt komolysággal fogadá az ajánlatot,
mely a megbizatás nagy fontosságának saját önérzetével
összevetéséből származhatott. Pár perczig nagy megfontolással
gondolkozék magában, akkor fölveté szemeit az égre és áhítatosan
mondá:</p>
<p>– Fiat voluntas tua. Légyen meg a te akaratod.</p>
<p>Okosabb emberek kívántak időt engedni az érdemes férfiúnak, hogy
beszédre, szép oratióra készülhessen, azt <span class=
"pagenum"><a name="Page_21" id="Page_21">-21-</a></span> otthon
előre betanulván; hanem ő fölöslegesnek tartá ez ajánlatot; az, a
ki az ő küldötteit idegen nyelveken beszélni tanítá, majd neki is
segítségére leend. Csupán annyi haladékot kért, a míg haza megy és
kardját felköti, mert kard nélkül nemes embernek küldöttségbe menni
nem illik; a hová őt azután a küldöttség többi tagjai is
elkísérték, biztatván ügyfeleiket, hogy a míg visszatérnek, addig
csak maradjanak szépen egy rakáson.</p>
<p>Malárdy Ferencznek hítták az első alispánt. Hivatalos okiratokon
így látjuk aláírva nevét: Dárdai és Czoborhegyi Malárdi Malárdy
Xaver Ferencz. Minden rendű prædicatumaira oly szabályszerű igényt
tart az alispán, hogy ha bármely hivatalos benyújtványon, vagy
magánlevélben a czímzetből valamelyik hiányzik, hidegen nyújtja
vissza az átadónak, azt mondva: «nem ismerem ezt az urat».</p>
<p>A Malárdy család igen régi eredetű. A legelső ős, Zotmund, még
Álmossal ivott egy kürtből. Ő tűzte le dárdáját a Beszkidek legelső
hegyormára a honkeresők közt; azt a hegyet most is Dárdahegynek
nevezik, – az ellenkezőt bebizonyítani nehéz; – később ő volt az,
ki saját úri kezeivel felköté a gonosz nyakravalót Czobor vezérnek
a róla elnevezett hegyen: innen a dárdai és czoborhegyi előnevek.
Tulajdon nevét pedig egy későbbi ős nyerte szent László alatt a
cserhalmi ütközetben, a midőn a csata kezdetén azt mondá a
királynak: «ma ládd uram, hogy mint fogok dolgozni», innen a
Malárdy név. Ezt a hírneves család minden tisztelőjének tudni kell
és tisztában lenni a felől, hogy a három részre osztott
czímerpaizson mit jelent a kétfarkú oroszlán a véres emberfővel,
meg a zászlós halom és a zöld élőfa? valamint arról is meg kell
győződve lenni mindenkinek, hogy a Malárdy családnak ős idők óta
egy férfi tagja sem volt, a ki valami nevezetes dolgot ne követett
volna el! valamennyien mind magas hivatalokat viseltek, sőt a
mostani alispán nagyatyja nádor-ispánságra is volt candidálva.
<span class="pagenum"><a name="Page_22" id=
"Page_22">-22-</a></span> Arról a végrendeletről pedig épen
tényleges tudomással kellett bírni mindenkinek, melyben a család
hatalmas alapítója sajátságos büszkeségből akként intézkedett
utódaira nézve, hogy azok mindig büszkék legyenek ősi eredetükre és
annál nagyobbra vágyódással őseiket meg ne alázzák: tudniillik
grófi, bárói, avagy herczegi czímeket se el-, se fel-, se meg ne
vegyenek: hanem a mint valaki közülök grófságra vágyódnék, vagyoni
része mindjárt a nemesnek maradott atyafiak közt osztassék fel,
hogy az elődök ne legyenek kénytelenek pirulni az utódok előtt. És
hogy az törvényczikkelybe is volt igtatva, mindaddig, míg az ónodi
gyűlésen a kuruczok a documentumokat meg nem égették. Ugyanazon
ónodi gyűlésen ontatott ki Thurócz vármegye követeinek vére, kik
közől az egyik vérszerinti rokonság volt a Malárdy családdal.</p>
<p>A Malárdyak tehát régen lehetnének bárók és grófok is, régen
viselhetnének hét, usque kilencz ágú koronát czímerükön, de nem
kell nekik, – nem kérik és nem fogadják el. – Azt azonban büszkén
említhetik, hogy a köznemesek között az ő családjok a legelső, s e
részben igazat adnak Cæsarnak, ki a Malárdy családot, – a véletlen
kedvezménye által, – jellemével megelőzte: «inkább első úr egy
faluban, mint második consul Rómában».</p>
<p>Malárdy Ferencz bizton elmondhatja magáról, hogy jelenleg ő az
első úr egy megyében.</p>
<p>Grófok, herczegek, a kik ott birtokosok, a várkormányzók és
generalisok, mind nem parancsolnak ott nála nélkül; tőle függ
előremenetel és megállapodás; az ő szemöldei igazgatják a
szónoklatokat a megyegyűlésen; az ő «favora» és «fastusa» eldöntő
indok a bírák ítéletében; az ő akarata a törvény.</p>
<p>És az ő akaratát meg nem ingatja semmi.</p>
<p>Semmi? Még ez a rengő föld sem? – Az sem. Majd mindjárt elmondok
róla egy pár adatot.</p>
<p>A rémület legelső órájában, midőn mindenki elveszté <span class=
"pagenum"><a name="Page_23" id="Page_23">-23-</a></span>
lélekjelenlétét, midőn futott az anya gyermeke bölcsőjétől, a
katona őrhelyéről: Malárdynak első gondja az volt, hogy a megyeház
folyosóit végig járta, megnézni, ha az őrök helyeiken maradtak-e?
Nem találta őket ott. Hol az őrmester? Az is elfutott. Egyetlen
hajdu állt a folyosón, a ki ijedtében nem találta a kijárást. Azt
megragadta: «mától fogva te vagy a hajduk őrmestere, és tudtul adod
minden drabantnak, hogy a ki helyét el merészli hagyni, hivatalából
el van bocsátva.» A reszkető ember nem bátorkodott ellenvetést
tenni s ott maradt. Még a földrengésnél is jobban félt az ő
haragjától.</p>
<p>A legveszélyesebb órákban maga mellé rendelé a megyei jegyzőket,
ügyészeket és esküdteket s sorról-sorra járva a megyeház termeit,
vizsgálatot tartott azok felett: mit állhatnak ki, meddig tartanak
még? A levéltár padmalja egészen keresztbe volt már nyilva és a
szegletfalak elváltak egymástól, hogy a padlás gerendái közé
lehetett látni.</p>
<p>A nagy, ódon szekrények úgy rázkódtak, úgy dörömböztek magukban,
mintha félelmes lakóik ki akarnának törni záros ajtóikon; az
asztalok és székek tánczoltak előre-hátra, és minden, a mi az
asztalokon volt, tintatartók, tollak, kések, futni készültek
valamerre. Malárdy pedig kényszeríté hivatalnokait leülni a
reszkető asztalok mellé, e tánczoló székekre, előszedegetni a
dörömböző almáriumok csomagait, mártogatni reszkető tollakkal,
reszkető kalamárisokba s írni reszkető papirra reszkető kezekkel,
reszkető sorokat.</p>
<h2>A KEMÉNY EMBER.</h2>
<p>A levéltárt a földszinti szobákba kelle áthelyezni, melyeknek
vastag, tömör falai nem látszottak szenvedni a földrengés alatt. Az
emberek azt mondák, hogy ez Istenkisértés; az alispán nem kérdezte
tőlük, hogy mit mondanak? <span class="pagenum"><a name="Page_24"
id="Page_24">-24-</a></span></p>
<p>Ő maga ott állt az egész munka alatt egy alcovenszerű bolthajtás
mögött, onnan intézte a működést.</p>
<p>Valaki észrevette, hogy az a bolthajtás is ketté nyilt a tetején
s e nyilás miatt a zárkő nehány ujjnyival alábbcsúszott; csak még
egy taszítás kell neki, hogy kiváljon, s akkor az egész boltozat
összeomlik.</p>
<p>A jelenvolt hivatalnokok mind látták e veszélyt, de senki sem
szólt az alispánnak; lehet, hogy féltek hozzá szólni, az is lehet,
hogy nem bánták volna…</p>
<p>Végre egy fiatal esküdt, kinek lelke még fogékonyabb volt az
emberszeretet, mint az illem és törvényes kötelesség parancsai
iránt, bátorságot vett magának Malárdyt figyelmeztetni:</p>
<p>– Tekintetes alispán úr, az a kő mindjárt leesik.</p>
<p>Malárdy előbb tetőtől-talpig nézte a hivatlan megszólamlót,
azután nyugodtan pillanta fel a boltozatra, s azzal a legtisztább
csengésű, teljes érczhangon válaszolt a hivatalnoknak:</p>
<p>– Csak folytassa esküdt úr a maga hivatalos kötelességét. –
Azután még egyszer feltekinte a fenyegető zárkőre. – Egy ostoba kő
nem üthet agyon egy Malárdyt!</p>
<p>És azután is ott maradt és többször nem nézett fel a kőre. Úgy
állt ott, mint egy márványszobor. És valóban illett volna
szobornak. Soha szebb férfi-arczot nem gondoltak ki a szobrászok:
olyan domboru homlok, erős, izgékony szemöldökkel, tojásdad arcz,
egyenes orr, nagy, messze fölnyilt szemek és az a hallgatva is
parancsoló száj, mely ahhoz van szokva, hogy szavait előbb
találgassák, mint azok ki vannak mondva.</p>
<p>A föld rángásai mindig hevesebbek lőnek, egy poros szekrény
mindenestül kidült a szoba közepére, kitálalva egyszerre
előkerülhetlen retardatumait.</p>
<p>A zárkő ismét nehány ujjnyival alábbcsúszott s a kőpor hullani
kezde a papirra, melyre irtak. Malárdy még sem mozdult meg
helyéről.</p>
<p>Végre az utolsó percsomag is el volt takarítva, mindenki
<span class="pagenum"><a name="Page_25" id=
"Page_25">-25-</a></span> sietett ki a veszélyes teremből; Malárdy
volt az utolsó, a ki elhagyta helyét; midőn az ajtóhoz ért, valami
nagy robajjal omlott össze a háta mögött, talán épen a bolthajtás?
Hátra sem tekintett, hogy megnézze: mi volt az? Mit törődik egy
Malárdy a feje fölött függő kövekkel?</p>
<p>Családja számos tagból állt. Szép delnő neje volt; felnőtt fiai,
kik mellett nevelőt tartott, a kit régi római aristocrat néven
præfectusnak czímeztek és egy kis leánya, a ki még babákkal
játszott… és ez egész családból egy léleknek sem volt szabad
elhagyni a várost. Ne mondja senki, hogy egy Malárdy fél és elfut a
veszélyből.</p>
<p>Pedig a delnő ideges volt és a gyermekek babonákban hittek; még
sem volt szabad a megyeház udvarát sem elhagyniok.</p>
<p>Egy nagy faépület, azelőtt kocsiszin, volt lakhelyül elkészítve
az uri családnak. Annak a gerendái is egyre ropogtak, recsegtek; a
kemény szarufák néha úgy pattogtak magukban, hogy rémület volt
alattuk elaludni és rémület az álomból felrettenni; – de
panaszkodni nem volt szabad.</p>
<p>Az alispán maga a hajduk szobáját választá lakásául, annak a
falain is látszottak vékony repedések, s az ablakok felül és
valahol egy bolthajtás volt a falban, mind lehullott róla a
vakolat, de az mégis hihető volt, hogy ez a szoba be nem omlik.
Néha ugyan a magasabbról aláhulló omladék elzárta az ajtót, hanem
azt koronkint el lehetett onnan hordani.</p>
<p>Ezen szoba alatt volt a börtön.</p>
<p>És ezen börtönben most is lánczcsörgés volt hallható.</p>
<p>A várnagy elkékült ajakkal jött mondani az alispánnak, hogy a
szegény rabok félnek; a föld még a halottakat is ki akarja hányni,
úgy háborog és ők mélyen e haragos föld gyomrában hallgatják az
alvilági fellegek moraját, a boszuálló föld mennydörgését, hallják,
mint rázkódik fölöttük az egész nagy épület, mint omlanak
<span class="pagenum"><a name="Page_26" id=
"Page_26">-26-</a></span> egyenkint kémények, falak a földre s
eltemetik szűk ablakaikat. A szerencsétlenek az Isten irgalmára
könyörögnek az alispán úrnak, bocsássa ki őket börtönükből,
lánczoltassa oda a Szentháromság-korlát lánczaihoz; ők meg nem
fognak mozdulni onnan, hanem éjjel-nappal térden állva fognak
imádkozni. Ha meg nem hallgatja kérésüket az alispán úr, félő, hogy
erőszakkal rohanják meg börtönük ajtaját; és a kétségbeesés
erős.</p>
<p>Az alispán megindulás nélkül hallgatta meg a kérelmet és a
fenyegetést.</p>
<p>Gondja volt rá, hogy válasza rhetoricai szabályszerű legyen;
mint itéleteinek mindegyike is a szónoklat és irály remekének
tartatik. Nem is lehetett másformát várni egy ősnemestől, a kinek
az arcza antik szobor-mintának való.</p>
<p>– A kire a törvény kötelességeket szabott, az teljesítse
kötelességét; a kire a törvény büntetést mért, az viselje
büntetését; a börtönben lakó rabok dolga kiállani a rájuk itélt
megtorlást, az én dolgom őrködni fölötte, hogy az végrehajtassék.
Én ime megmaradtam azon a helyen, a hova engem kötelességem
lánczol; a bűnösök is megmaradhatnak ott, a hova őket büntetésük
zárta. A veszély közelebb ér engemet, mint őket, mert épen fölöttük
lakom, s én is húsból és vérből vagyok, miként más. (Itt nyilván
hézag maradt azon gondolat számára: «de különb hús és különb vér.»)
Azért tudatni kívánom a rabokkal, hogy a míg az én lépteimet
hallják fejük fölött dobogni, addig ne nyugtalankodjanak, ha pedig
erőszakot készülnek használni, tudják meg, hogy én rostélyaikon át
közéjük lövetek.</p>
<p>A rabok nem csörömpöltek többet lánczaikkal, hanem iparkodtak
jobban félni a néma lépésektől odafenn, mint a haragos zúgástól oda
alant.</p>
<p>… Ez volt az a férfiu, a kihez Bajcsy András uramnak kellett
jönni deputatióba.</p>
<p>Sápadt arczokkal, ámbár erős szívvel jelentek meg a <span class=
"pagenum"><a name="Page_27" id="Page_27">-27-</a></span> küldöttség
tagjai a megyeház kapuja előtt; élükön az érdemes czéhmesterrel, ki
ezúttal széles rezes pallosát is felköté oldalára s átlépkedve a
kapubejárást elzáró hullatag köveken, a sötét folyosón emberi alak
után kezdtek kémlelődni.</p>
<p>Pusztulás szomorú képe volt ott. A lépcsők fokai alá s
feldüledezve; egy pár ékítményi urna a bejárat közepén hevert, a
boltozat itt-ott keresztbe támogatott gerendákkal volt megerősítve,
s néhol a repedéseken keresztül látszott a nap-világ.</p>
<p>Mészáros uram volt a legelső, a ki felfedezte az őrt álló
hajdut, a ki egy ajtó mélyedésébe húzta magát biztosság okáért, s a
míg meg nem látták, engedte az érdemes küldöttséget alá s fel
őgyelegni, azután meg haragosan kiálta rájuk:</p>
<p>– Mit akarnak?</p>
<p>A jó urak már is megrezzentek s készek valának elszéledni, ha
Bajcsy András uram bátran elő nem lép s kardját megcsörrentve,
válaszol:</p>
<p>– Mi deputatióba jövünk: a tekintetes alispán urat keressük.
Vezessen kend bennünket hozzá.</p>
<p>Az őrt álló hajdu nem nagy kedvet mutatott az ajtó alul
kimozdulni.</p>
<p>– Én nem mehetek. Nem látják kegyelmetek, hogy strázsa
vagyok?</p>
<p>– Hát mondja meg, hol van az alispán úr?</p>
<p>– Keressék kegyelmetek. Itt van a vármegye házában.</p>
<p>– Az emeleten nincs, mert annak a lépcsői beszakadoztak.</p>
<p>– Már az igaz.</p>
<p>– Tehát ide lenn van a földszinten.</p>
<p>– Biz az meglehet.</p>
<p>– Mi van ebben a szobában, a mit itt kegyelmed őriz?</p>
<p>– Ide nem szabad bemenni. Ez a levéltár. Be van zárva.</p>
<p>– Az nem igaz: hallok odabenn járkálni valakit. <span class=
"pagenum"><a name="Page_28" id="Page_28">-28-</a></span></p>
<p>A megszorított őr erre puskájához kapott s mérgesen kimondá:</p>
<p>– No hát igen. Itt van az alispán úr; de nem szabad hozzá
bemenni.</p>
<p>– Nem szabad? miért nem szabad?</p>
<p>– Mert dolga van. Azt parancsolta, hogy elutasítsak minden
embert.</p>
<p>– Jó. Tehát itt fogunk várni, a míg dolgát végzi s kijön.</p>
<p>Bajcsy András uram nem azért volt nemes ember és czéhmester,
hogy attól, a mit egyszer feltett magában, az első akadálynál
visszarettenjen.</p>
<p>A mint a megyeház udvarán széttekintgetett, hirtelen valami jó
ötlete támadt: az alispán legkisebb leánykája, Hermina kisasszony
épen ott szaladgált az udvarban s valami kétségbeesett lepkét
kergetett, a mely maga sem tudja, miért vetődött ebbe a virágtalan
házba.</p>
<p>András mester kapá a fejéről a süvegét s deputatió létére utána
eredt a lepkének, azt süvegével szerencsésen lefülelte s kérges
markával kivonva a süveg alól a nyomorult párát, illő hódolattal
nyujtá azt át Hermina kisasszonynak.</p>
<p>Hermina kisasszony mintegy ötéves lehetett ez időben; hanem
azért tökéletesen fogékony kebellel birt az iránta tanusított
udvariasságokra nézve. Köszönni nem volt szokása, hanem a helyett
megsejté a Bajcsy András uram órazsebéből kicsüngő carniolos
pecsétnyomót s az nagyon megtetszett neki: milyen jó volna az az ő
babája nyakára (nem tudom én minek).</p>
<p>Bajcsy uram tétovázás nélkül leoldá órájáról az ősi clenodiumot
s átnyujtván azt Hermina kisasszonynak, azt kérdé tőle, hogy van-e
neki hát szép bábuja?</p>
<p>– Van bizony, még pedig olyan, a melyiknek haja is van.</p>
<p>– De olyan nincs úgy-e, a melyik a szemét is kinyitja, meg
lecsukja? <span class="pagenum"><a name="Page_29" id=
"Page_29">-29-</a></span></p>
<p>– Hát maga látott olyant? Kérdé Hermina kisasszony
megilletődve.</p>
<p>– Láttam bizony. Azután még sír is, mikor megszorítják.</p>
<p>– Hol van az? hol látta?</p>
<p>– Otthon van nálam! én vettem.</p>
<p>– Hát kinek vette? Van magának leánya?</p>
<p>– Hát én azt a kis-kis Hermina kisasszonynak vettem.</p>
<p>– Ah!… Hol van?</p>
<p>– Jaj nem tudom, hogy a tekintetes alispán úr megengedi-e a
kisasszonynak, hogy azt elvegye tőlem?</p>
<p>– Oh a papa nekem mindent megenged.</p>
<p>– De mégis jó lesz előbb megtudakolni tőle; tudja a kisasszony,
ha az alispán úr megharagszik, majd engem ver meg. Hanem hát menjen
be a tekintetes alispán úrhoz, s kérdezze meg tőle, szabad-e egy
embernek bemenni hozzá, a ki magának egy babát akar adni. Aztán
ezüstből van a czipellője, arany a fésűje.</p>
<p>– Ne féljen semmit, majd mindjárt beszélek én a papával; szólt
Hermina kisasszony, pártfogó kézszorítással biztosítva a
czéhmestert s menten sietett az alispán szobája felé.</p>
<p>Az őrt álló hajdu bátorkodott a kisasszonyt figyelmeztetni, hogy
oda bemenni nem szabad. Az alispán úr megtiltotta ezen az omladékos
helyen való járást.</p>
<p>Hermina kisasszony azonban fenyegető piczi ujját neki mérve a
vén bajnok fejének, komoly figyelmeztetésül monda:</p>
<p>– János, meg ne haragítson, azt mondom, mert tudja azután, hogy
baj lesz belőle.</p>
<p>János valószínűleg emlékezett a fenyegető kis hatalom nagy
befolyására s nem mert több ellenvetést tenni, hanem beereszté a
kisasszonyt.</p>
<p>Nehány percz mulva visszajött Hermina kisasszony, jót csípett a
strázsa karján: minek áll az útjába? azzal odasietett <span class=
"pagenum"><a name="Page_30" id="Page_30">-30-</a></span> Bajcsy
András uramhoz s megfogva a férfi izmos tenyerét, azt mondá neki,
hogy menjen vele.</p>
<p>János hajdu ezúttal nem merte Bajcsy uramnak útját állani: ezen
comitiva mellett szabad ki- s bejárás volt az alispánhoz.</p>
<p>Bajcsy uram hóna alá nyomta süvegét, kardját karja alá vette, s
illő embertudással lépett be a megye főnökéhez.</p>
<p>Malárdy ott várta őt az ajtó előtt, olyan közel az ajtóhoz, hogy
a belépőnek épen vele szemközt kellett megállani. Onnan nézett rá
büszke, agyonnyomó tekintetével.</p>
<p>Bajcsy uramat ez nem hozta zavarba s nem feledteté el vele a
csinos diák üdvözletet, melyet készen tartva hozott:</p>
<p>– Servus humillimus perillustrissime domine Vice Comes!</p>
<p>– Mit akar az úr? kérdé tőle Malárdy hidegen, röviden,
visszautasítólag.</p>
<p>Bajcsy uram összeszedte testi-lelki erejét, föltéve magában,
hogy nem fog elszédülni, bármennyire nézzen is a szeme közé ez a
félelmetes férfi.</p>
<p>– Ego nobilis Bajcsy András, csizmadiárum czéhmester in loco,
jövök a tekintetes alispán úrhoz, qua deputatio, azon alázatos
instantiával, hogy minekutána Isten ő szent felségének tetszett e
mi nyomorult városunkat olyan csapással meglátogatni, a minő még az
egyptomi plágák között sincsen feljegyeztetve; e mi boldogtalan
városunknak békességes lakói összejövének a rácz temető helyén és
ott megegyezének egymás között: miszerint ne legyenek e város
falain belűl emberek, a kiknek ajkai zárva maradjanak e közinség
napján; hanem hogy imádhassák Istent mindnyájan, szabad legyen
minden hitbeli felekezetnek e város ingadozó földén olyatén
faépületeket építeni, a melyekben Istent imádhassák. E végett
küldettem én a tekintetes alispán úrhoz, és még többen mások, a kik
kívül az ajtó előtt várakoznak. <span class="pagenum"><a name=
"Page_31" id="Page_31">-31-</a></span></p>
<p>Bajcsy uram rendben elmondá beszédét és nem akadt bele, pedig az
alispán arcza minden szavánál haragosabb vonásokat vett föl;
kemény, égető szemeivel a beszélő szemeibe fujta haragja delejét,
szemöldökei mindinkább közeledtek egymáshoz, mint két fekete felhő,
s a mely perczben Bajcsy elhagyta beszédét, hirtelen odalépett
hozzá, egészen közel eléje, úgy, hogy kinyujtott ujjahegyével annak
mellét érinté; csattanó hangon kiáltva rá:</p>
<p>– Lázadó!</p>
<p>E szörnyű nevezésre összerendült a jámbor férfi.</p>
<p>Az alispán felszakítá az ajtót, hogy láthassa, kik vannak még
jelen.</p>
<p>– Hogy hivják önt? kérdezé a legközelebb állótól.</p>
<p>Az nyugodtan vallá meg nevét.</p>
<p>Aztán a többit, mind sorban: egy sem tagadta el nevét nem
rettentek meg a vallatástól.</p>
<p>Akkor kinyujtá feléjök kezét az alispán és szigorú hangon
mondá:</p>
<p>– Önök mindnyájan, a kik itt jelen vannak, felelősek azon
tárgyért, mely a leggonoszabb lázadási kisérletnek nevezendő. Ön
pedig, szólt Bajcsyra mutatva, mint e zendülés coryphæusa, fejével
játszik és foglyom marad.</p>
<p>Bajcsy András nyugodtan emelé fel fejét s e perczben úgy állt
megrémült társai között, mint egy viador.</p>
<p>– Én uram! szólt középső ujjával mellére mutatva; én nemes
Bajcsy András vagyok; igaz armalista nemes ember és igaz
keresztyén. Mint nemes embert védelmez engem a primæ nonus, és
senki az én vállamra kezét nem teheti, a míg törvényes itélet nem
hozatott ellenem; mint keresztyént védelmez az én erős hitem; és
senki engem meg nem rémít abban. A mit én kértem, abban nincs semmi
törvényellenes, és a kérelem nem lázadás. A miért is én vissza nem
vonom azt, sőt megújítom újra, s ha szenvednem kell azért a mit
cselekszem, kiállom azt is, és nem tartom nyomorult testemet
drágábbnak az én uram Megváltóm testénél, a ki megostoroztatott és
megfeszíttetett, <span class="pagenum"><a name="Page_32" id=
"Page_32">-32-</a></span> s szegekkel és dárdákkal keresztül
szuratott. Itt vagyok, itt állok és elmondom, a miért
küldettem.</p>
<p>Malárdy észrevette, hogy kivel van dolga. Nem egy ijedező öreg
mesterember az, a ki tekintélyes nagyur haragos szavától elsápad és
elfeled beszélni, hanem egy gonosz rajongó, a ki büszkeségét
találja abban, hogy a veszedelmet keresse. Ez iránt változtatni
kellett a fegyvert.</p>
<p>Hidegen lenézte, félre fordult tőle, s azután hátrament szobája
legutolsó szegletébe, ott leült, kis leányát ölébe vette s azzal
kezdett el beszélgetni.</p>
<p>De Bajcsy uram bölcs ember volt. Ő is megcserélte fegyverét.</p>
<p>– Tekintetes alispán uram, szólt igaz érzékenység hangján.
Milyen szép családdal áldotta önt meg az Isten; szép derék fia,
leánya van. E derék gyermekek egykor mind a mi ivadékaink előkelői
lesznek; és uraságod nevét mindenfelé emlegetni fogja a nép. E
gyermekek jövendő boldogságára kérem a tekintetes urat, legyen
kegyelemmel a mi kérésünkhöz, szerezze meg fiai számára azt a
szeretetét a jámbor köznépnek, a mi többet ér a világ minden dicső
hivatalainál, hogy mondhassák egykor a mi utódaink: ime ez is azon
Malárdy utóda, a ki megengedte nekünk, hogy Isten előtt egyenlőek
legyünk mindnyájan, s ne legyen e mi városunknak fele népe néma,
valahányszor a mi urunknak napja vagyon!…</p>
<p>A kemény férfiu arcza hideg, változatlan maradt, mintha nem is
értené azt a nyelvet, a melyen hozzá beszélnek, mintha nem volna ő
más, mint egy kegyetlen examinator, a ki előtt félénk tanítvány
mondja fel leczkéjét.</p>
<p>Pedig Bajcsy uram olyan szépen tudott kérni, olyan mély érzelem
látszott becsületes arczán, midőn azt mondá: úgy áldja meg az ég az
alispán családjának kicsinyét és nagyját, és azokat, kiket
leghívebben szeret, és azokat, kikben legtöbb reménye van.</p>
<p>Midőn a publicanus férfi elvégzé beszédét, a hatalmas ember
hidegvérrel fordult hozzá: <span class="pagenum"><a name="Page_33"
id="Page_33">-33-</a></span></p>
<p>– Van önnek még valami mondanivalója?</p>
<p>– Nekem nincs; – de van az Úr Istennek!</p>
<p>És mintha prófétai ihlet szava lett volna e mondás, azon
pillanatban ismét megrázkódott a föld; csak egy reszketeg lázas
borzalom volt az, mintha ajtókon és ablakokon egyszerre száz kéz
zörgetne; de e kitartó rendüléstől lassankint levált egy nagy darab
kőragasz a szoba padmalyáról, épen az alispán kedvencz leányának
feje fölött, egy egész négyszögölnyi térről; – a kemény ember nem
látta meg azt, mert daczos megvetéssel nézett a lábai alatt ingó
földre; hanem a publicanus meglátta, mert felnézett az úr Istenhez,
kiről beszélt. Csak egy pillanat, és a szép elkényeztetett gyermek,
ki szemefénye volt az egész családnak, halva hever atyja lábainál:
e pillanat alatt odaugrott Bajcsy uram, két karjával és tulajdon
testével elfedezte a gyermeket; egy surtató robbanás hallatszott, a
leomló vakolat-tömeg mindenestül a férfi fejére hullott, s azon
törött darabokra.</p>
<p>Bajcsy András véres fővel állt fenn e zuhanat után a szoba
közepét ellepő omladék között. A kőragasz két-három sebet ütött
fején s valami szédítő kábulást támaszta agyában. Csak annyit
látott, hogy egy holtnál is halaványabb férfi áll vele szemközt, a
kihez ő e szavakat intézi: «engeded-e uram, hogy a mi házunkban
beszéljünk az Istennel?» és hogy az a férfi egy alélt gyermeket
vesz ki kezeiből, s e gyermekkel ölében sietve, futva hagyja el a
szobát. És azután ismerős emberek jönnek be hozzá; őt felemelik a
földről, hová ki tudja miért feküdt le, s fejét vízzel locsolják, a
minek nem igen örül, és olyasmit suttognak fülébe, hogy az alispán
megengedte, miszerint miatta cselekedjenek, a mit akarnak; – ez
többet ért a fejére, mint a hideg víz; azután végképen nem tudott
magáról semmit, úgy, hogy midőn másnap délben otthon puha ágyában
felébredt, s mellette virrasztó leányaitól megtudta, hogy odakünn a
rácz temetőn már készen áll a nagy faépület, gerenda-toronynyal
<span class="pagenum"><a name="Page_34" id=
"Page_34">-34-</a></span> az elején, bádogcsillaggal a hegyén, húsz
sor paddal mind a két oldalán s fehérre festett szószékkel a
közepén, és hogy a hivek mind ezért Bajcsy uramnak köszönnek
legtöbbet, mint a ki az alispánhoz el mert menni deputatióba, s
hatalmas beszéddel és a kisasszonyka megmentése által az engedélyt
kieszközlé: hát akkor Bajcsy uram egyenesen azt hitte, hogy száz
esztendőt álmodott keresztül.</p>
<p>Mondhatták azután Bajcsy uramnak, hogy ennyi meg ennyi lyuk van
ütve a koponyáján, a miket ilyen meg olyan emplastrumokkal kell
tapaszgatni; nem törődött semmi testi bajjal, felkelt, felöltözött,
hóna alá vette a zsoltárt s két szép ifju hajadon leányát két felől
maga mellett bocsátva, sietett a – templomba.</p>
<p>A templomba! Oh mi édes szó volt ez akkor. Mai emberek nem
tudják azt felfogni többé; ha lovardáról, bálteremről volna a szó,
ha vasútkérdés volna, talán értenők a lelkesülést, talán tudnók
képzelni azt az izgalmat, hogy álltak meg az emberek minden
utczaszegleten, hogy tolongtak az utczákon, hogy beszéltek
lelkesült ajkak csudálkozó szemeknek: hogy a rácz temető terén áll
a templom, a csillaggal tetején, az omladozott házakon keresztül
messzire ellátszik a csillag.</p>
<p>Most is látszik még a csillag; még magasabb torony tetejéről: de
bizony már nem igen beszélünk róla.</p>
<p>Hajh akkor nevezetes látvány volt az! – Olyan sűrűn állt az
ember benn a házban, hogy mozdulni nem tudott egymástól, édes apák,
anyák, felvették gyermekeiket karjaikra, hogy ők is lássanak és
halljanak, hogy ők is énekelhessék a verset:</p>
<div class="poem">
<div class="stanza"><span class="i0">«Im eljöttünk nagy
örömmel<br /></span> <span class="i2">Felséges Isten<br /></span>
<span class="i0">A te szentidnek gyülekezetibe!»<br /></span></div>
</div>
<p>Az volt az ének, az volt a sirás! A vén ősz férfiak barázdás
orczáin hogy csurogtak le a könyek, a míg ajkaik <span class=
"pagenum"><a name="Page_35" id="Page_35">-35-</a></span> énekeltek;
és a kik egymásra néztek, még inkább könyre fakadtak; és a midőn
felment a szószékbe a lelkész, hogy nem tudott sokáig megszólalni
az elfogódás miatt, hányszor kellett félbeszakasztania beszédét a
szivét terhelő érzelemtől, s midőn erőt adott neki a magasztos
ihlet, hogy rázta meg átható szavával a hivők lelkeit, hogy emelte
fel őket az ingadozó földről a soha nem változó égbe, mely arczát
meg nem másítja soha, miként a föld és az ő gyarló halmai…</p>
<p>Pedig ha leirnám ide az egész beszédet, alig találnának abban az
előrehaladt kor bölcsei egyebet avult mondásoknál, s ódon nyelvtani
hibáknál.</p>
<p>Hanem akkor az volt – a dolgok természete, hogy mindez igen
szépnek tartatott: az ifjak és asszonyok még a templomból
eltávoztuk után is arról beszéltek, az öregek pedig, kiket neveze a
nép presbytereknek, ott maradtak köszönetet mondani nagytiszteletű
Gutai Thaddeus uramnak, felkérték őt, hogy legyen ezentúl az ő
egyházuk lelki vezére állandóul, megajánlották a papfizetést,
fogadást tettek iskola-alapítás iránt s nagy összegeket igértek e
szent czélokra, mihelyt az Ur elfordítja felőlük e csapást.</p>
<p>Azután megválaszták Bajcsy uramat kurátornak, mely tisztes
hivatalt ő menten el is vállalá, s számadást tőn a presbyterium
előtt a rábizott pénzről; s készítődött egy nagy épület gyalult
fából, vaspántokkal jól megerősítve, befestődött kívül és belől
olajos festékkel, vevődött selyemterítő az ur asztalára,
nemkülönben ezüst tányér és serleg az ur vacsorájához stb.; a
számadás végén hallható volt pedig egy különös kiadás, mondván:
«egy aranyos bábuért a tekintetes alispán úr kisasszonya számára
kegyes pártfogása miatt».</p>
<p>És vala az összes kiadás mindezekért – egy rénes forint és
negyvenkét vastag krajczár kongó pénzben:… a többi ingyen adódott
és csinálódott. <span class="pagenum"><a name="Page_36" id=
"Page_36">-36-</a></span></p>
<h2>AZ ELSŐ FEJSZECSAPÁS.</h2>
<p>Naponkint háromszor szóltak a kis csengetyűk az apró
tornyocskákban, a hevenyészett haranglábakon; mindennap háromszor
látogatta minden vallásfelekezet hive fénytelen templomait, a mik e
napokban egészen hasonlítottak egymáshoz; leginkább azáltal, hogy a
külön templomba járók megtanulták egymást szeretni.</p>
<p>Ime ennyi pusztulásra volt szükség, hogy az emberek szeressék
egymást.</p>
<p>Ezen napok emlékére történik az, hogy a sokszor meglátogatott
város népe a csapás évforduló napján háromszor keresi föl
templomait most is: ez mindenkinek egyformán ünnepe; a mai ó és új
naptárban egy napra esik.</p>
<p>E nap általános bőjt minden felekezetnél, a mit meg nem tartani
szívtelenség.</p>
<p>E napon nem esketnek házasulandó párokat össze.</p>
<p>E napon nem szabad zenének szólni senki házánál, sem a
csapszéket megnyitni, sem a piaczon árulni; ez sötét, gyászoló,
szomorú nap; ez az emlékezés napja ama szomorú sírokra, a mik egy
napon megnyiltak az élők lábai alatt, hogy őket eltemessék, és
mindenki jól tudja azt, hogy háza most is ezen sírokra van építve,
és hogy most is él az, a kinek szavára a hant megelevenül.</p>
<p>Azért ez ünnepnapot el nem feledi senki.</p>
<p>Tizennégy napig tartottak a föld rejtelmes háborgásai; de nem
oly erővel többé, mint kezdetben. Az ima felhatott az égbe: a föld
nem repedezett meg többé, a vizek nem hágtak át partjaikon, a
kútakban ismét megtisztult az iható víz, a földingások mindig
hosszabb időközökben jelentek meg, s nem hallatszott előttük többé
az a félelemgerjesztő zúgás, az a föld alatti orkán; – végre
egészen elmaradtak: egy egész napon semmi rengést nem <span class=
"pagenum"><a name="Page_37" id="Page_37">-37-</a></span> lehete
észrevenni, és azután második, harmadik nap jött, elmult egy egész
hét a veszély megújulta nélkül. Akkor a merészebb emberek kezdtek
visszatérni kőházaikba, kezdték igazgatni falaikat, bevakolni a
repedéseket; mindig többen vettek maguknak bátorságot, a romokat
újra házakká alakítani; a város lassankint visszanyerte előbbi
alakját; az utczákról, a köztérekről kezdtek eltünedezni a
hevenyészett faházak, laksátorok; a ledült tornyok omladványait
félretakaríták s a magas karcsú lobortetők helyett betakarták
azokat alacsony födelekkel. A templomokat újra feldíszíték, a
rongált festményeket kijavíták, az oltárokat felemelték; és még
azután sok ideig látogatott hely volt a templom; minden ember azzal
kezdte reggeli munkáját, mert hiszen nem lehete még tudni, béke
van-e odalent, vagy csak harczi szünet?</p>
<p>Azután hetek, havak multak; a borzalom napjainak emléke mindig
jobban szürkült; az emberek kezdtek beszélni másról is; a
mindennapi imádság kezdett már teherré válni: elég, ha a vén
asszonyok és az iskolás gyermekek járdogálnak a templomba, komoly
embereknek dolguk is van. Kiki lát munkája után s a mint egy év
elmulik a rettegés napjai után, alig emlékezteti az embereket más a
lefolyt aggodalmakra, mint az a szürkére festett fatemplom ott a
rácz temető közepén.</p>
<p>Annyi rögtönzött faház eltünt az utczákról, a miket akkor rémült
emberek építettek maguknak, és ez még mindig ott áll.</p>
<p>Pedig hiszen már vége a veszélynek, nincsen szükség semmiféle
faházra: a jó Isten is kibékült városunkkal, talán nem is kellene
annyit alkalmatlankodni nála mindenféle embereknek? Hiszen csak
addig kellett az, a meddig nagy volt a veszély.</p>
<p>Úgy látszik azonban, hogy ezt az atyafiak nem akarják
belátni.</p>
<p>Sőt még iskolát is állítottak fel és abba tanítókat hozattak
Debreczenből, a híres collegiumból. <span class="pagenum"><a name=
"Page_38" id="Page_38">-38-</a></span></p>
<p>Sőt még egy külön házat adtak állandó lakásul nagytiszteletű
Gutai Thaddeus uramnak és ellátták őt bőséges fizetéssel; curatort,
egyházfit, presbytereket választottak egymás közül, és azokat
továbbra is megtartották pedig hiszen már Isten jóvoltából egy
esztendeje lesz, hogy mindezekre nincsen szükség…</p>
<p>… Egy szép reggel nemes Bajcsy András uram tarsolyos hajdu
kezéből szép hosszú levelet kapott a tekintetes alispán úrtól, nagy
sárga pecséttel a közepén, czimezve a csizmadiák czéhmesterének és
az atyafiak főgondnokának.</p>
<p>Bajcsy András uram nem gondolt egyebet, mint hogy a tekintetes
alispán úr őt ezennel ebédre hívja úri asztalához, tisztelt
családjának bemutatandó kedvencz gyermeke életének megmentőjét,
minél fogva szépen kérte a hajdut, hogy várja meg az izenetet.</p>
<p>Azzal ollóval felmetszé a pecsétet, nehogy ketté törje rajta a
becses családi czimert s kibontván az iratot, kitölté belőle a
porzót és a mint végig olvasá a levelet, szép gömbölyű arcza
lassankint ötszegletüvé kezdett válni, homlokán mély goromba
ránczok huzódtak össze, két hegyes bajusza reszketett az olvasásban
és izmos ujjai között reszketett a papiros, mintha maga is félne
tudtára adni azt, a mi lapjára van irva.</p>
<p>Az volt ama levélbe irva, hogy az érdemes főcurator úr, miután a
földrengés elmult s véle az Úr haragjának minden jelei,
gondoskodjék róla, hogy az a bódé onnan a köztér közepéről, mint a
melynek építésére csak speecificus alkalomra adódott engedély,
immár szükségtelenné válván, lehordassék és ne legyen ottan
többé.</p>
<p>Bajcsy András uram két leánya szörnyen megijedt, a mint a
czéhmester úr e sorok olvasása után hirtelen szegen függő kardjához
rohant s azt oldalára felköté, villogó szemeiből s versengő
arczából nem látszott ki egyéb szándék, mint hogy ez órában ama
karddal valakinek le akarja vágni a nyakát. <span class=
"pagenum"><a name="Page_39" id="Page_39">-39-</a></span></p>
<p>A két leányzó ijedten borult András úr nyakába, ki is, a mint
első fellobbanásából magához tért, ismét leoldá a kardot oldaláról,
átadá leányainak, hogy akaszszák fel azt a szegre; maga pedig
előkerese egy szűknyakú kalamárist s miután abból egy kurtaszárú
toll segítségével valami koromszínű nedvet meríte elő s azzal mind
az öt ujját alul és felül betintázta: fogá a neki küldött levelet s
mindjárt az alispán neve alá kezdve a sort, odamázolá nagy gömbölyű
betükkel e gömbölyű mondást: «hoc non faciam!» A tinta elcseppent:
annál jobb. Legalább elég nagy punctum van a végin; azzal egy
bicsakkal porzót vakart rá a falról, s megfordítván a levél
borítékát, ugyanazon borítékba lepecsételé az indorsált parancsot;
ráirta kívül Malárdy czimeit; azzal odanyomta azt a hajdu markába s
megfogván annak a gallérát, igen nyájasan kipenderíté az ajtón.</p>
<p>Mikor azután a hajdu eltávozott, akkor leborult az asztalra és
elkezdett sírni keservesen. Ott zokogott sokáig és megrémült
gyermekei együtt sirtak vele; pedig csak ő maga tudta, hogy
miért?</p>
<p>Nem is mondta meg nekik, hogy mi baja van? hanem vizet kért,
megmosta szemeit, hogy senki se lássa érzékeny voltát, midőn az
utczára kilép.</p>
<p>Azzal rögtön sietett nagytiszteletű Gutai Thaddeus uramhoz, a ki
bölcs és tudós férfiu vala, s ilyen bonyodalmas ügyekben egyedül ő
tudott tanácsot adni.</p>
<p>Egy szerény kis fehérre meszelt ház, roppant nagy zöld kapuval a
gombai töltésen, volt a nagytiszteletű úr laka; akkori építkezési
mód szerint belül az udvarra nyiló folyosóval ellátva, mely végtől
végig terítve volt itatós papirosok halmazaival, mikben különféle
mumiákká leendő növények száradtak az árnyékban, mikkel a
nagytudományú férfiu füvészeti gyüjteményét gazdagítá.</p>
<p>Bajcsy uram ügygyel-bajjal átlépkedett a minden útat elfoglaló
papirosokon, s ekként a nagytiszteletű úr dolgozó szobájához jutva,
benyitá az ajtót. <span class="pagenum"><a name="Page_40" id=
"Page_40">-40-</a></span></p>
<p>Nagytiszteletű Gutai Thaddeus uram magas, erős termetű férfi
volt, dúsgazdag hajfürtökkel, szép szabályos arczczal, beszédes
szemekkel, s bárha a sok tudomány miatt e termet rendesen
meggörnyedt, e hajfürtök kuszáltak voltak, ez arcz avult papirosok
szinét vette is fel, s e szemek ellankadtak, de a lelkesülés
perczeiben egy próféta alakja, lángoló arcza és tűzszemei voltak
azok ismét.</p>
<p>A nagytiszteletű úr ez alkalommal úgy el volt foglalva egy igen
szép példány Oenothera biennis leveleinek kiegyengetésével, mik a
szárasztóban kissé ránczot vetettek, hogy Bajcsy uramnak második
köszöntésére sem adott választ; pedig Bajcsy uram addig meg nem
mozdult az ajtóból, határtalan vágygyal birván kimutatni azt,
miszerint senki iránt sem érez annyi tiszteletet, mint papja
iránt.</p>
<p>Csak ismételt köhögés és lábsurolás ébreszté fel a lelkészt
tudományos elmélkedéséből, s még akkor is, a helyett, hogy «tessék
előbbrekerülni Bajcsy uramnak», azt mondta neki, hogy «öt hímes és
egy anyás».</p>
<p>A nagytiszteletű úr szenvedélyes természetbuvár volt. Füvészeti
buvárlatai hirhedettek voltak egyik collegiumtól a másikig s szava
eldöntő volt a műkifejezésekre nézve.</p>
<p>Bejárta a két haza minden bejárható hegyeit és völgyeit füvek és
gombák ismerete végett, s nem volt az a víz fenekén rejtőzködő
békavirág, a mi csak lopva tekint fel egy reggeli órára a napvilág
elé, a melyet Gutai uram meg ne lesett és gyüjteményébe ne sorozott
volna; nem volt biztos az a kőszikla tetején élődő moha, melyet sem
ember, sem állat el nem fogyaszt, hogy Gutai uram le nem szakasztja
és hasznát nem veszi, s a legparányibb fűben elbuvó virág bizonyos
lehetett felőle, hogy ha Gutai uram azon megy, meg fogja őt
szólítani és nevén nevezi; s a legkevélyebb separatisták, mik csak
Erdély kiválasztott havasaiban élnek, mik válogatnak a földben,
vízben és levegőben; nem tenyésznek másutt, mint égerfák alatt,
<span class="pagenum"><a name="Page_41" id=
"Page_41">-41-</a></span> porhadt fa földében, meleg vizek partján,
erős sziklák fölött; – és a büszke aristocraták, a májvirágok,
czebravirágok, mik csak csudára jelennek meg itt-amott, pompás
alakzatukkal kérkedve; mindezek bizonyosak lehettek felőle, hogy a
nagytiszteletű úr rég megkeresztelte őket, személyleirással ellátta
és ismerősei közé sorozá.</p>
<p>E mellett, az igaz, hogy nem egyszer megtörtént a nagytiszteletű
úrral, miszerint saját egyetlenegy fiának a nevét úgy elfelejtette,
hogy mikor a gazkópét valahonnan a háztetőről, vagy a most
befagyott jégről s egyéb életveszedelmes helyekről be kellett
kiáltoznia, összevissza válogatott a naptárból: «Te Sándor, László,
Vincze, vagy mi neved!» Míg végre rájött, hogy Lőrincznek híják a
semmirekellőt.</p>
<p>Ezt a szórakozottságot egy ízben annyira vitte, hogy az utczákon
andalogtában egyszer valami kis árvaleányt talált meg, a ki még nem
tudta, hogyan kell koldulni, csak nézni tudott szörnyű keservesen
nagy nefelejtskék szemeivel; Thaddeus úr felvevé e botanicus
találmányt kezébe és hazavivé őt feleségéhez, azt mondván neki,
hogy ezt örökbe fogadja, mivel hogy az ő házasságuk úgy sem vala
gyümölcsöző s csak akkor jutott eszébe, hogy hiszen van már egy, a
kit Gáspárnak, Menyhértnek, Kristófnak vagy mi a csodának neveznek.
Épen most hajított be egy ablakot az istentelen.</p>
<p>Hanem azért csak ott tartá magánál a talált leánykát Thaddeus
úr, s Rozália, a nagytiszteletű úr hű hitvestársa, sokkal kegyesebb
asszonyság volt, hogysem azért megneheztelt volna, sőt inkább azt a
véleményét nyilvánítá, hogy egykor ez a kis leányka fogja ő neki
mindazon bánatot kárpótolni, a mit az a másik okozand.</p>
<p>A kis leány, a ki legfeljebb három éves lehetett akkor, annyit
tudott saját magáról mondani, hogy az ő neve Lila, és ennek
köszönheti azt a szerencsét, hogy a nagytiszteletű úr az ő nevét is
el nem feledte, mint azét a másik gézenguzét; mivel hogy a
füvészkönyvben Lila virágnév; <span class="pagenum"><a name=
"Page_42" id="Page_42">-42-</a></span> s ha olykor a magyar nevét
elfelejtette is, a latin mindjárt eszébe jutott: Syringa vulgaris;
szegény kis leánynak nagyon hozzá kellett szokni, hogy mikor
«Syringa vulgaris»-t hall kiáltani, akkor ő szaladjon.</p>
<p>A mi hatalmas természetbuvárunk tehát azon pillanatban, a midőn
Bajcsy uram hozzá belépett, épen a legnagyobb műgyönyört élvezé,
egy hosszú csészéjű halaványsárga virágot tartván kezében, melynek
egy pár atyafia már szétbonczolt állapotban hevert az asztalán,
kettő-három pedig a szárasztóban adá ki lelkét.</p>
<p>– Üdvözlöm, főcurator uram, üdvözlöm; ez valóban nagy öröm,
nézze csak kegyelmed, nézze ezt a ritkaságot. Tudja-e kegyelmed,
hogy mi ez?</p>
<p>Bajcsy uram azt akarta rá mondani, hogy valami paréj, de Tádé úr
nem engedte felelethez jutni, hanem folytatá diadalmas arczczal
beszédét, a per alatti virágot hegyes bonczkésére szúrva.</p>
<p>– Ez azon Oenothera biennis, a mely egyedül Virginiában terem,
és azonkívül még a kegyelmetek városának szigetében található.</p>
<p>– Jaj, édes nagytiszteletű uram, szólt nagyot sóhajtva az
érdemes curator; én is kaptam egy virágot, a mely felől nem bánnám,
ha épen csak Virginiában teremne és a mi városunkban soha ki nem
kelt volna.</p>
<p>– Nos, nos, mi lehet az? kérdezé a nagytiszteletű úr, két keze
ujjait összedugva, a mi nála mindig nagy boszuság jele volt; épen
nem birta elképzelni, hogy történhetett volna ezen városban olyan
fontos esemény, mely az Oenothera biennis föltalálását
ellensulyozza, vagy azt épen háttérbe szorítja.</p>
<p>Bajcsy András uram elmondá neki a sajnos történetet. Az alispán
levelét és válaszát, a mit ő adott rá; és hogy már most mitévők
legyenek ők a dologban?</p>
<p>Nagytiszteletű Gutai Thaddeus uram e szavak alatt csendesen
összecsuká az ő füvészi gyüjteményét, s azután lehajítá azt az
asztal alá: holmi virágmaradványok voltak <span class=
"pagenum"><a name="Page_43" id="Page_43">-43-</a></span> az
asztalon, azokat lesepré kezével, a mi nagy eset volt nála.</p>
<p>És egész alakja, egész arcza elváltozott e néhány percz
alatt.</p>
<p>Az összegörnyedt férfi, kit iróasztala mellett könnyen
nyomoréknak nézhettek, a mohos tudós, a comicumig vitt
szenvedélyével, elhanyagolt viseletével, a szórakozott bágyadt
tekintetű bölcs, egyszerre délczeg, athletai termetté magasult fel,
arczán és szemeiben az ihlet és magasztos elhatározottság tüze
lángolt, ajkairól elmult minden hiú gyöngeség; ezen szónál a gyönge
férfiúból, ki önmagával is tehetetlen volt, egy hős lett, ki ezrek
helyett tud szólni és tenni.</p>
<p>Felállt, magára ölté lelkészi palástját, felköté széles selyem
övét, és bátor hangon monda Bajcsy uramnak:</p>
<p>– El fogunk menni az alispánhoz és szólani fogunk előtte a mi
szivünk szerint.</p>
<p>És széles izmos kezével odaütött mellére, mintha azt értené,
hogy ott szív van, még pedig igazi szív!</p>
<p>Bajcsy uram kész volt erre az útra. Már egyszer megtette azt,
még pedig olyan társaságban, a hol ő volt a legbátrabb ember, s a
legjobb szónok. Miként rettent volna vissza most, midőn Gutai
Thaddeus járult előtte. Bizonyára ő utána keresztül mert volna
menni még a halál országán is.</p>
<p>A két nevezetes férfiú épen reggeli kilencz órakor érkezett meg
Malárdy szállására, ki a megyeház jobb szárnyán lakott.</p>
<p>A bejelentő hajdu azt a választ hozta nekik, hogy az alispán
úrnak előkelő vendégei vannak; várjanak künn a folyosón.</p>
<p>Úgy cselekedtek. Egyik ember a másik után jött-ment, ki és be az
alispán ajtaján; hivatalnokok, ügyes-bajosok, patvaristák, még
hajduk is. Ezek mind előkelő vendégek voltak, kiket a jámbor
férfiaknak ki kellett békével várni.</p>
<p>Tíz órakor egyedül maradt Malárdy, akkor ő maga <span class=
"pagenum"><a name="Page_44" id="Page_44">-44-</a></span> jött ki az
ajtón, díszruhájába öltözve, nyusztprémes mente nyakában, fejébe
nyomva aranyvitézkötéses kalpagja, a gyémántos forgóval.</p>
<p>Büszkén lenézte a két férfiut és engedte őket levett kalappal
maga mellett menni, hallgatta is, nem is, hogy mit beszélnek. A
megyegyülés nagy tereme ajtajánál röviden annyit mondott nekik:</p>
<p>– A gyülés megkezdődött, a míg vége nem lesz, addig nem
beszélhetek kegyelmetekkel.</p>
<p>Ott egy csoport dolmányos úr körülfogta mindjárt s elzárta a
hozzáférhetést a két követ elől.</p>
<p>Odabenn hosszasan tanácskoztak az urak, tartottak beszédeket, s
megvivátozták egymást; a két követ délutáni négy óráig ott állt a
folyosón és várta az ülés végét.</p>
<p>Egyszer azután zörögni kezdtek a székek, kiverték a tollakat az
asztalhoz, az ünnepélyes mondatokat köznapi zajgás váltotta fel, az
ülésnek vége lett. A nagy teremajtók szétnyiltak: egyik zsinóros
mente a másik után tünt el, patvaristák, hajduk, ólomgombos nemes
urak kiszállingóztak; csak az alispán nem jött ki.</p>
<p>Ő a mellékszobaajtón át a választottakkal együtt az ebédlőbe
sietett s az ebéd sokáig fog tartani.</p>
<p>Esti hét óra vetett véget az úri lakomának. A két férfiu ott
várakozott folyvást a tornáczban. Néha a nyitott ajtón jókedvű
lárma hangzott át hozzájuk s felderítő pohárcsengés, ők pedig
nagyokat sohajtottak magukban, s gondolkoztak hosszan-hosszan, és
megtörtént velök az a «mindennapi csoda», hogy a mint megszólaltak,
egyszerre egy dolgot mondott mind a kettő, a mi olyan csudálatos
tünemény egy ismeretlen világból, – és még nem irtak róla könyvet a
bölcsek.</p>
<p>Azonban vége szakadt az ebédnek is; nagyokat ásítottak odabenn;
egymásnak egészségére kivánták az ebédet; Malárdy hangja kezdett
kihangzani a közzajból, a mint az ajtó felé közeledett. Az ajtó
kétfelé nyilt, s az alispán ismét szemközt állt Bajcsy és Gutaival.
<span class="pagenum"><a name="Page_45" id=
"Page_45">-45-</a></span></p>
<p>Egy perczre visszadöbbent tőlök, azután magas tekintettel szólt
feléjök:</p>
<p>– Hiába jönnek hozzám: quod scripsi, scripsi; quod dixi, dixi. A
mit irtam, megirtam. Ha holnap le nem hordatják kegyelmetek az
épületjüket, holnapután majd lehordatom én.</p>
<p>Azzal karjára ölté valamelyik tisztitársát, s közönyös beszédet
kezdve, eltávozott lakosztályába.</p>
<p>Gutai uram és Bajcsy uram szótlanul mentek le a lépcsőkön; midőn
a megyeház ajtajában kezet szorítva egymástól elváltak, egyszerre
mondá mind a kettő:</p>
<p>– Mink is ott leszünk.</p>
<p>Másnap déltájon a jámbor német ácsmester meglátogatta Bajcsy
András uramat. A jó német polgár igen szomorú volt; a mint megfogta
Bajcsy uram kezét, el sem akarta többet ereszteni.</p>
<p>– Miért olyan szomorú, mester uram? kérdé tőle Bajcsy, pedig
magán is elfért volna a vigasztalás.</p>
<p>A német úr különféle variatiókban köhögött, s azután azt
felelte:</p>
<p>– Akarok elmenni a várostól; aztán akarok nem visszajönni
többet.</p>
<p>– Hát miért?</p>
<p>– Csak. Jobb nekem Győrbe. Mesterség ott is van. Aztán más világ
van.</p>
<p>– De hát mi baja, mester uram? Tán a tanácsbeliek?</p>
<p>– Nincs, nincs. Tanácsbeli jó ember.</p>
<p>– Rosszul megy a kereset?</p>
<p>– Az sincs. Házteteje sem megy ki módiból. Ácsmester szükség
mindég.</p>
<p>Utoljára is csak annyit vallott meg a jámbor férfi, hogy jobb
Győrben, mert ott a zsidónak is szabad imádkozni, meg a pogánynak,
és az eretneknek; és hogy ő igaz vallásos ember, a ki a maga
hiteért meg tudna halni, de a máséhoz egy ujjal sem nyulni; és hogy
ő semminek sem <span class="pagenum"><a name="Page_46" id=
"Page_46">-46-</a></span> oka, valamint az egész polgárság sem, sem
pedig a tekintetes tanács, sem a főtisztelendő urak, hanem egyedül
a tekintetes alispán úr: az pedig Győrben már nem parancsol; tehát
ennélfogva áldja meg az Isten Bajcsy uramat és minden rendű és
rangú polgártársait, ha most nem is, de időjártával.</p>
<p>Néhány óra mulva azután megtudá Bajcsy uram, hogy mi volt az
ácsmester keserűségének oka? A jámbor úr parancsot kapott
Malárdytól, hogy holnap reggel azt a faépületet ott a téren bontsa
széllyel.</p>
<p>A jó német polgár inkább elhagyta a várost végképen, mint hogy
kezét tegye azon szerény házra, a melyet ő maga épített, a mibe ő
maga verte a szegeket saját kezével és ingyen. – Tehát a rendelet
már ki volt adva.</p>
<p>A városbeli ácslegények megtagadták a szolgálatot ennek
végrehajtására. A hajóépítők és molnárok, szintén visszautasíták a
parancsot; erővel nem lehete őket kényszeríteni arra.</p>
<p>Malárdy tehát falukról rendelt be ácsokat és napszámosokat
robotban, a kik akaratát végrehajtsák.</p>
<p>A következő nap reggelén, midőn korán hajnalban megjelentek a
munkások a parancs végrehajtására, bámulva látták, hogy az épület
tele van emberekkel, a kik ott énekelnek.</p>
<p>Ilyenkor nem kezdhettek a munkához, várniok kellett, míg azok
odabenn elvégzik.</p>
<p>Azonban az ének elhangzott, következett az imádság; azután
megint éneket kezdtek. Egyik csoport ember, asszony, gyermek kijött
az ajtón, helyette másik csoport bement, aztán folytatták, a mit
ezek elhagytak.</p>
<p>A munkások csak vártak, hogy majd vége lesz; vártak délig: már a
déli harangszó is elmult, és az ének és imádkozás még egyre
tartott. Emberek jöttek ki s mentek be az ajtón, s ha kérdezte
valaki: mikor lesz vége az ünnepélynek? olyan mélyen néztek a
kérdező szemébe és nem feleltek neki semmit. <span class=
"pagenum"><a name="Page_47" id="Page_47">-47-</a></span></p>
<p>Végre kénytelenek voltak az alispánnal tudatni ezt a körülményt:
hogy fogjanak egy emberekkel tele épület szétbontásához?</p>
<p>Néhány pillanat mulva ott termett Malárdy hintaja az ó-temető
terén.</p>
<p>Már ekkor roppant néptömeg állt a faépület körül; más
felekezetek hivei; néma, halavány arczok csoportozási: úgy látszott
rajtok, hogy szeretnének könyörögni lakostársaikért, de nincs
bátorsága senkinek megszólalni, ha e kemény, hideg szemek közé
tekint. Sietett mindenki félre az útjából.</p>
<p>Malárdy néhány pillanatig halk hangon beszélt az ácsokkal,
miközben többször mutatott a faépület felé. – Azt parancsolta
nekik, hogy bontsák szélylyel azt a benn levők fejei fölül.</p>
<p>A legények a parancsszóra megindultak szekerczéikkel.</p>
<p>Odabenn épen új éneket kezdtek; ezer és ezer ajk harsogatta azt
a búbánatos dallamot, a mi kezdődik e szókkal:</p>
<p>«Hogy a Babyloni vizeknél ültünk…»</p>
<p>Malárdy és az ácsok a főbejárás elé siettek. Midőn néhány
lépésnyire voltak az ajtótól, fölnyilt az előttük és ott álltak az
ajtóban az egyház vénei, a gondnokok és maga a nyáj pásztora, a
lelkész.</p>
<p>– Miért jönnek kegyelmetek e házba fejszékkel és feszítő
vasakkal? kérdezé Gutai Thaddeus a vele szemközt állókat.</p>
<p>Az alispán büszkén felelt neki:</p>
<p>– Hogy e ház megszünjön ház lenni…</p>
<p>Akkor előlépett a többiek közől Gutai Thaddeus; hosszú fekete
palást folyt alá termetén, hosszú hófehér haj homlokán két felől;
előlépett a templom tornáczába és két kezét felemelte az ég
felé.</p>
<p>És két reszkető kezét emelve az ég felé, e szavakat mondá:</p>
<p>– «Én uram, én erős hajlékom! Fordítsd ez órában a <span class=
"pagenum"><a name="Page_48" id="Page_48">-48-</a></span> te
arczodat hozzám, hogy meghalljad, a mit az én szivem keserűsége
mond te előtted. – Ime romboló szerekkel jőnek a te sátorod ellen,
a kiknek mi nem vétettünk soha. Ime azt mondják, hogy hiába
imádkozunk te hozzád, mert te meg nem hallgathatsz bennünket és meg
nem őrized a mi házunknak elestét. De én zokogva kiáltok te hozzád,
és azt mondom: légy jelen és hallgass meg engemet. A mi reánk
kiméretett pohár keserűségét mi kiürítjük ma; de a te kezed legyen
azon, a ki az ő kezét e mi hajlékunk ellen legelőször felemeli.
Jegyet tégy annak homlokára, hogy megismerjék őt a te ártó
angyalaid s kikerülje őt az áldás, a mi onnan felyül jő az égből.
Tedd hiábavalókká minden ő munkáit, veszteséggé minden akaratát,
bánattá minden örömét; alázd meg őt az ő büszkeségében, tördeld meg
őt az ő erejében, és terjeszd ki e keserű kiáltásnak szózatát az ő
gyermekeire és egész családjára; ne legyen neki öröme magzatokban,
ne legyen vigasztalása utódaiban, ne legyen neve unokáknak
általadva; hanem szórassanak széllyel magzatai a világ minden
részeiben s legyen példa az ő történetük mások előtt!… Te pedig,
siralmak városa, emlékezzél meg azon napra, melyen e nehéz szó
kimondatott, és reszkessenek a te falaid, valahányszor egy új élő
születik annak ivadékaiból, és meg ne nyugodjanak a te
fundamentomaid mindaddig, a míg egy élő lesz annak családjából, a
ki a legelső csapást ezen ház ellen merészli tenni!… Én uram, zárd
be a te egednek felhői közé ezen én szavaimat, és el ne feledkezzél
róluk… Úgy legyen!»</p>
<p>Irtózatos! Irtózatos!</p>
<p>A néptömeg futva rohant el a piaczról e szavak alatt, sokan
eltakarták füleiket, hogy ne hallják az átok végét; asszonyok
futottak kétségbebeesetten keresve férjeiket s vonszolták őket
erőszakosan ama rettentő ház közeléből. Senki, senki ne merjen ahoz
nyúlni. Ki vonná magára és az ő maradékaira ez irtózatos átkot!</p>
<p>Oh rettenetes ember volt, a ki azt kimondta. Hogy gondolhat
<span class="pagenum"><a name="Page_49" id=
"Page_49">-49-</a></span> ki ilyet emberi szív, hogy emberi ajknak
által adja? oly irtózatos átokkal venni körül egy házat, mely még a
születendő gyermeket is megrontsa? oly átokkal, mely félelemtől
aludni ne engedje a város lakóit még száz év után is. Vond vissza e
szókat!</p>
<p>A lelkész lebocsátá az ő kezeit, a mik még égnek voltak emelve:
azután megfordult, visszalépett a tornáczba; az ajtó becsapódott, a
zár rácsattant; – minden be volt zárva.</p>
<p>Ott a bezárt ajtó előtt sápadt, reszkető emberek álltak,
szekerczékkel, rudakkal vállaikon. Azok mind együgyű publikánusok,
a kik otthon hagyott gyermekeikre gondolnak ez órában s kezök úgy
reszket a fejsze nyelén; pedig meleg nyár van.</p>
<p>Csak Malárdy arcza olyan most is, mint volt. Semmivel sem
halaványabb, semmivel sem érzőbb.</p>
<p>Megvető hidegséggel néz le a gyáva mesteremberek tömegére:
mellette egy hivatalnoka áll; az is lesüté szemeit s kezeit
összekulcsolta mellén. Imádkozik. A térről siet a nép haza felé.
Egymásnak beszélik, a mit hallottak s úgy borzadnak tőle. Egy nő
elájult, azt friss vizzel locsolják: ott benn zúgó énekhangok
mondják:</p>
<div class="poem">
<div class="stanza"><span class="i0">«A nagy búnak és bánatnak
miatta<br /></span> <span class="i0">Hegedünket függesztettük
fűzfákra.»<br /></span></div>
</div>
<p>És az ő arczán egy vonás sem változik.</p>
<p>Midőn látja, hogy az egész körülálló nép között nincs egy bátor
ember: kiveszi egyik ácslegény kezéből a fejszét s az ajtóhoz lép
vele.</p>
<p>Az elszörnyedés elfojtott zúgása hallatszott körüle: valjon
merészli-e azt tenni? valjon ő áll-e útjába a kimondott szónak?
gondolva, hogy a szó csak levegő. – Hiszen ő neki oly hatalmas, oly
szép, oly viruló családja van: nem jutnak-e eszébe gyermekei?
Elfeledte-e kedvenczét, a legkedvesebbet?</p>
<p>Egy pillanatig tétovázni látszott, lába önkéntelenül hátra
<span class="pagenum"><a name="Page_50" id=
"Page_50">-50-</a></span> lépett; – azután ismét büszkén veté fel
homlokát, balkezét feje fölé tartá, mintha védeni akarná magát
valaki ellen, a szekercze megvillant jobbjában s egy erős csapással
behasítá a bezárt ajtót.</p>
<p>E csapás után oly csend volt künn és benn, hogy az enyészetes
visszhangzó döngést az utolsó reszketésig lehetett hallani
utána.</p>
<p>Azzal visszafordult a munkásokhoz:</p>
<p>– Most folytathatjátok a munkát.</p>
<p>Azok szomorúan kezdtek hozzá; kifeszíték az ajtókat, felmentek a
tetőre, leszedték a deszkákat, a gerendákat, azután szétbontották
az oldalfalakat, kidöntögették a szobrokat, ágasokat
egymásután.</p>
<p>Azok az éneklők pedig odabenn meg nem mozdulának helyeikről,
hanem ott maradtak, míg a ház el nem tünt körülöttük, míg egészen
az ég alatt, a szabad pusztaságban nem maradtak.</p>
<p>Malárdy hintajában állva nézte végig az egészet és hallgatá az
ének sorait:</p>
<div class="poem">
<div class="stanza"><span class="i0">«Boldog ki tenéked e
dolgot<br /></span> <span class="i0">Megfizeti, e
méltatlanságot,<br /></span> <span class="i0">Ki öledből
gyermekidet kirántja,<br /></span> <span class="i0">És az erős
kősziklához paskolja.»<br /></span></div>
</div>
<p>Mikor vége volt a zsoltárnak, vége volt a sátornak is; haza
mehetett mindenki.</p>
<p>A mit Malárdy megparancsolt, azt véghez is tudta vitetni.</p>
<h2>A GÉZENGÚZ.</h2>
<p>Most hagyjunk elmulni egy szép összeg esztendőt: körülbelől
annyit, a mennyi elég arra, hogy a gyermekből férfi, a férfiból
öreg ember és az öreg emberből ismét gyermek legyen.</p>
<p>Azóta sok minden megváltozott a nap alatt. A kis város
<span class="pagenum"><a name="Page_51" id=
"Page_51">-51-</a></span> utczái jobbra-balra egyenesültek; új
emeletes házak támadtak a piacz körül, a mi arra mutat, hogy az
emberek régen nem félnek már egymás tetejében lakni.</p>
<p>A kimondott átkot rég el is feledte mindenki; nyomai, emléke
eltüntek a földről; erőskezű József császár sokat változtatott a
dolgon. Az atyafiaknak most benn a város közepén van kőből épített
templomuk, az utczára kifelé szolgáló kapuval, benne orgonával,
aranyos szószékkel, átellenében egy egész várforma épület,
rácskerítéssel, vasajtókkal, bádogtoronynyal, ez az iskola. Abban
az egész utczában nem lakik más, mint válogatott erősnyakú
nemzedék.</p>
<p>Nagytiszteletű Gutai Thaddeus uramnak is külön háza van most
épen a templom mellett; tart segédlelkészt is kettőt és a tanárok
odaát szintén lelkészjelöltek, egyik fölesküdt pap; a kiknek
számára sorban főznek minden háznál, a mit egyházfi uram szokott
bejelenteni mindennap.</p>
<p>A városi nép minden felekezete szép békességben él egymással, s
ha a békét a rakonczátlan iskolai fiatalság néha-néha megtöri az
által, hogy a czigánymezőn laptázáskor összeverekednek, e
haszontalan buzgalomért őket az illető iskolákban másnap egyenlő
igazságszeretettel meg is csapják s a kölcsönös elégtételről minden
felekezet tanárai sietnek egymást tudósítani, nehogy azt hihesse
valaki, hogy a fiatal nemzedék leendő polgártársai iránti
türelmetlenségben neveltetik.</p>
<p>Boldogság, jóllét szaporodik a városon; a Vág mellett egy egész
új városnegyed támadt, s a belső utczák kövezetet kaptak,
minélfogva azután némely elkésett régi ház majd az ablakával éri a
földet, s lefelé kell bele lépni az utczáról.</p>
<p>A felvidéki fakereskedés s a dunai gabnaüzlet egyik fő rakhelye
lett a város két partja, s az a sajátságos körülmény támadt, hogy
egy tisztán magyar városban a kereskedői osztály lesz a hangadó, ez
tart hintókat, lovakat, az <span class="pagenum"><a name="Page_52"
id="Page_52">-52-</a></span> ünnepel legfényesebb névnapokat (más
czím alatt még nem szokás mulatságokat tartani), az mutatja be a
legbecsesebb ruhákat és ékszereket a templomban és a sétányon. A
földbirtokos osztály, a magyar aristocratia künn a falvakon lakik,
s ha összejön is törvénytevő napokon a városban, épen nem szorítja
háttérbe a benszülött előkelőséget.</p>
<p>Csupán a Malárdy család gyakorol még most is némi elszigetelt
olympot a város közepén, melybe kevés alkatrész jut magából a
városból. Vidéki nagybirtokosok, rangbeli hivatalnokok, nagy
családok utódai szokták egyedül képezni udvari környezetét. Hogyan
mulatnak ott? mit csinálnak, mit beszélnek? arról a városban nem
tudnak semmit, nincs is rá gondja senkinek; az egy egészen külön
világrész, a melyből nem járnak át a másikba. Csupán annyit tud
minden ember, hogy az alispán úr házánál pianoforte van, vagy
classicus nyelven clavicordium; furcsa orgonahegedű, a min Hermina
kisasszony, mint mondják, remekül tud játszani, ezt is csak onnan
tudják, mert kihallik az utczára a hang.</p>
<p>Még akkor ez volt az egyetlenegy zeneszövő gép az egész jó
városban, hanem annál többet muzsikáltak minden háznál az úri
kisasszonyok kerekes rokkákkal. Azóta persze a clavicordiumok
jobban elszaporodtak s most a pergő rokkának járnának csodájára, ha
szólna még valahol. Egy-egy árva gitár ténfergett nagynéhol egyik
háztól a másikhoz, a szerint, a mint azt kegyes családatyák elébb
vagy később el birták üldözni, rettenetesen lenézvén az olyan
kisasszonyt, a ki nem szégyel muzsikálni.</p>
<p>Bajcsy András uram háza most is ott áll a megyercsi utczán, most
is azon állapotban, melyben azelőtt volt.</p>
<p>A derék mester dolgát nagyon fölvitte az Isten; vannak házai
többen is: a tolnai-utczában, a csapó-utczán, a rozmaring-utczában
és másutt is; van kertje és szántóföldei, pénze is szép kerek
összegekben érdemes kereskedő uraknál, hatos kamaton. Mind ebből ő
nem is csinál <span class="pagenum"><a name="Page_53" id=
"Page_53">-53-</a></span> titkot. Hála Istennek, meg vagyunk: ez a
felelete a «hogy mint van?» kérdésre.</p>
<p>Leányait régen férjhez adta: egyiket egy kereskedőhöz, a kinek
három tölgyfahajója jár alá a Bánságra, másikat egy városi
hivatalnokhoz, mindkettő derék becsületes ember s díszes
háztartással bir.</p>
<p>Hanem azért ő maga most is ott lakik a kis alacsony házban, s
nem szégyenli kis ajtaja fölött azt a lengő czímert, melyen két
oroszlán szörnyen el van foglalva egy piros csizmával meg egy arany
mustával; aláirva jó öreg betükkel:</p>
<p>«Nemes Bajcsy András, csizmadia mester.»</p>
<p>Még akkor a csizmadiák nem szégyenlették a nevüket, s Bajcsy
András uram alkalmasint megpálczázta volna azt a vakmerőt, a ki őt
«lábtyűművész»-nek merte volna csúfolni; mit az újabbkor férfiai
választának ő maguknak.</p>
<p>Nem is igen üldögélt Bajcsy uram a kávéházban, pedig lett volna
benne módja, s nem igen döntögette az egyetlenegy augsburgi
ujságból az országok sorsát, hanem otthon állt az asztala mellett s
felgyürve inge ujjait izmos karjairól, maga szabta most is a fontos
talpat, harcsaszájura a parasztnak, kecsegeorrúra a rangbeli
embernek, s nem nevezte cancellariának a csizmadia-műhelyt, hanem
hátához verte az inasnak a lábszíjat, ha az rosszul szurkolta meg a
dratvát, in ipsa persona és brevi manu.</p>
<p>Volt azonban Bajcsy András uramnak egy kegyetlen plágája, mely
élte napját gyakorta megkeserítette, nem egyszer hozta arra a
kétségbeesett gondolatra, hogy este felpakoljon egy szekérre
mindent, levétesse a czímert a kapu felül, elköltözzék a város
tulsó végére, reggelre hült helyét találják a megyercs-utczai
házban.</p>
<p>Vala pedig ez egy rettenetes asszonyi állat, a ki ott a
szomszédházban lakott s hivatta magát Mákosné nagyasszonynak.</p>
<p>Ez az úri asszonyság mindig tele volt rossz újsággal és
különösen szerette azt Bajcsy urammal közölni legelébb.
<span class="pagenum"><a name="Page_54" id=
"Page_54">-54-</a></span> Nem törhetett el keze, lába valakinek a
városban, vagy öt mérföldnyi kerületben; nem fordulhatott fel
szekér az utczán, nem történhetett rablás, gyilkosság a környéken,
hogy azt Mákosné asszonyom első kézből ne kapta volna: a második
aztán volt Bajcsy uram, a ki pedig igen szerette a lelki nyugalmat
és irtózott minden gonosz hírtől.</p>
<p>Félt a miatt kimondhatatlanul, mikor már Mákosné asszonyomat
meglátta az ablak alatt jönni; kivált volt annak egy háromtarajú
fejkötője; ha az volt a fején: már akkor bizonyos volt az
emberhalál. A halálhírekben különösen gyönyörködött a derék
asszonyság, ezek voltak ránézve a csemege-falatok. Különösen
szeretett olyan embereket megölni, a kik egy órával ezelőtt még
egészségesek voltak, még Bajcsy uram is beszélt velök. Hazamentek,
lefeküdtek és meghaltak. Számtalanokat megölt ilyen módon. Némelyek
még azután tíz-húsz esztendeig is eléltek, másokat ellenben
kétszer-háromszor is megölt, elsiratott és eltemetett, ki
mennyiszer kiállta.</p>
<p>Nem kevesebb kedve telt jámbor házastársak belső
viszontagságainak elbeszélésében. Legnagyobb békességben élő párok
kegyetlen verekedései, tisztességes családapák tilos viszonyai más
emberek leányaihoz, elszöktetett kisasszonyok, megkezdett válóperek
sohasem fogytak ki tárczájából, és ezeket mind meg kellett tudni,
végig hallgatni, végig mérgelődni a jámbor Bajcsy szomszédnak, akár
hitte, akár nem.</p>
<p>Az esztendő semmi szaka, a napnak semmi órája nem volt rá nézve
biztosítva, hogy Mákosné asszonyom valami döghalált, vagy európai
háborút nem hoz be a szobájába; a mit aztán olyan hozzávaló hült
szájjal és zöld ábrázattal tud előadni, hogy az embernek a
hajszálai állnak az ég felé. Még éjszaka is azzal a fohászszal
szokott elaludni Bajcsy uram: oh uram Istenem, ne engedd, hogy az
éjjel Mákosné asszonyom szavát meghalljam! a mi annyit tett, hogy
«őrizz meg tűztől, víztől, földindulástól»; a minek a hírét
bizonyosan ő kiáltaná be legelőször az ablakon. <span class=
"pagenum"><a name="Page_55" id="Page_55">-55-</a></span></p>
<p>A sok rossz hírmondás mellé azt is meg kelle tudni a derék
férfiunak, miszerint a szomszédasszony azt beszéli ő felőle, hogy
Bajcsy uram őt feleségül akarja venni, a mi aztán Bajcsy uramat
dühössé szokta tenni, mint az oroszlánt.</p>
<p>Sokat elhallgatott. Nem mondta, hogy kell is neki ilyen hosszú
képű delnő, a kinek a sok rosszhírmondásban két akkorára nyult az
ábrázatja, mint más tisztességes emberé; hogy fogai feketék az
örökös emberrágástól, hogy otthon térdig jár a szemétben, mert
mindig más háza előtt söpör, hogy más dolgát szapulva, a
rajtavalóját hagyja szennyesen; hogy nincsen helyes esze; hogy egy
párszor meg is verték már a hamis hírmondásért; mindezeket gondolta
bár magában, de védelmére soha sem hozta fel Bajcsy uram, csupán
azzal az egy ellenvetéssel szokta keresztül törni magát e
gyanusításon, hogy mint teheti azt fel ő róla valaki, miszerint
olyan feleséget vegyen, a ki nálánál egy fejjel magasabb?</p>
<p>Mákosné asszonyom tökéletesen megütötte a katonamértéket.</p>
<p>Ez magyarázhatja meg leginkább, miért volt Bajcsy uram oly
hallatlanul goromba Mákosné asszonyomhoz, valahányszor az hozzá
átlátogatott, a mit pedig gyakran megtett; ámbátor az érdemes
szomszéd gyakran minden körülirás nélküli szavakban tudtára adá,
hogy az ő nyakára ne járjon, hogy üljön otthon és lásson a maga
dolga után; hogy őt ne boszantsa, ne gyötörje, ne kínozza és
hagyjon neki békét.</p>
<p>Mind nem használt; Mákosné asszonyom semmit sem vett rossz
néven, másnap megint megjelent, s Bajcsy szomszédot a guta
kerülgette: hogy ime itt van egy asszonyszemély, a kit nem lehet
semmi úton-módon megharagítani!</p>
<p>Egy reggel, a mikor legjobb munkában volt Bajcsy uram, vesztére
kitekint az ablakon, s épen akkor megy azon Mákosné nagyasszony;
még pedig a három-tarajos főkötő volt a fején. <span class=
"pagenum"><a name="Page_56" id="Page_56">-56-</a></span></p>
<p>– Ahol van ni, már megint jön: szól András úr megrettenve:
vajjon kit ölhettek meg az éjjel a városban?</p>
<p>Néhány perczig azzal biztatta magát, hogy talán nem ide jön; –
hiu reménység: az utczaajtó nyilt, a kutyák rohantak; azok is
haragudtak már Mákosné asszonyomra; a nagyasszony pedig tőlük sem
hagyta magát visszariasztani: «pisz pisz Bodri, ta ta Cziczke»,
addig beszélt nekik, míg elérte a konyhaajtót.</p>
<p>– Nincs itthon mestram! kiálta ott eléje egy bozontos
inasgyerek, a szeme közé nevetve.</p>
<p>A nagyasszony nyájasan veregeté meg a kedves borzaska szurtos
pofácskáját.</p>
<p>– De biz itthon van, láttam az ablakban.</p>
<p>Azzal befurakodott a szobába, jó reggelt kivánt embereknek,
leányoknak és macskáknak; ott volt Bajcsy uram is, annak három jó
reggelt is kivánt; a mester úr a tőke mellett ült s döngette a
mustával a kész csizmát, nem hallotta, mit beszélnek hozzá, csak a
negyedik jó reggelre vette észre, hogy valaki jött. Nagyon sietős
dolga volt.</p>
<p>– Mindig munkában, mindig munkában, édes kedves komám uram.</p>
<p>– Bizony nem is érek én rá a szomszédba lótni-futni; válaszolt
Bajcsy uram, majd ketté repesztve, a mi már jól össze volt
varrva.</p>
<p>Az inasoknak utasításuk volt, hogy a műhelyből minden fölösleges
széket eltávolítsanak, nehogy Mákosné asszonyom valahová
leülhessen. A jó asszonyságot ez nem confundálta, kiment a
konyhába, keresett egy zsámolyt, behozta és ráült.</p>
<p>Ott nagyot fohászkodott hozzá s két kezét ölébe téve,
elkezdé:</p>
<p>– Hát hallotta-e már kedves komám uram, hogy mi történt?</p>
<p>– Mondtam ni! Hát nem mondtam? Már bizonyosan van megint valami
szerencsétlenség.</p>
<p>Ezt Bajcsy uram nem annyira Mákosné nagyasszonyomnak
<span class="pagenum"><a name="Page_57" id=
"Page_57">-57-</a></span> látszott mondani, mint inkább annak a
csizmának, melyet kegyetlenül forgatott kifelé-befelé.</p>
<p>– Hát semmit sem hallott még?</p>
<p>– Nem hallottam. Nem is akarom hallani; előre is azt mondom,
hogy nem hiszem; nekem el se mondja. Látja.</p>
<p>Ohó! Mákosné nagyasszony még az ilyen szelid gorombaságoktól meg
nem riadt: szokva volt ő már ezekhez.</p>
<p>– Jaj kedves komám uram, az pedig rettentő eset! ki gondolta
volna! Ha én nekem még tegnap valaki mondta volna…</p>
<p>– Megálljon csak, megálljon csak a nagyasszony… megálljon csak
egy pillanatra, szólt közbe Bajcsy András uram… csak egy
szempillantásig még. Te Miska inas, szaladj a belső szobába; tépj
ki a sipkám béléséből egy csomó pamukot: egy jó marékra valót.
Érted?</p>
<p>Miska szaladt a parancsolt tárgyért; Bajcsy uram az ideig
igyekezett gondosan ápolni Mákosné asszonyomat, a hogy valami
veszedelmes sebesültet szokás, a kinek vérét vissza kell tartani
addig, a míg a flastrom megérkezik.</p>
<p>Miska inas visszajött a kérdéses pamuttal.</p>
<p>Azt pedig fogá Bajcsy uram s a mennyi csak elhelyezhető volt a
két fülébe, annyit beletömött, mikor aztán ez is megvolt, akkor
odaszólt Mákosné asszonyomnak:</p>
<p>– No már most lehet beszélni. Nem hallok semmit.</p>
<p>Oh Mákosné nagyasszony jól tudta azt, hogy azért meg lehet jól
hallani, a mit ő beszél; legfeljebb egy hanggal feljebb kezdte a
mondást.</p>
<p>– Oh kedves Bajcsy komám uram; mennyit tréfál velem mindig;
bizony magam is nevetnék rajta, ha olyan nagyon meg nem volnék
illetődve, de bizony isten egészen el vagyok keseredve annak a
szegény Lőrinczkének a sorsa miatt.</p>
<p>– Micsoda Lőrinczke?</p>
<p>– Ahá! úgy-e hogy hall? Tudtam én jól, hogy hallja komám uram, a
mit én beszélek. Hát melyik Lőrinczke volna, ha nem a tiszteletes
urék Lőrinczkéje. <span class="pagenum"><a name="Page_58" id=
"Page_58">-58-</a></span></p>
<p>– Úgy? Az, a ki most Sárospatakon tanúl.</p>
<p>– Az bizony; jó volna, ha ott tanulna; magam se bánnám, ha ott
tanulna, de…</p>
<p>– Micsoda de? Mikor én azt mondom, hogy ott tanul, hát ott
tanul. És ha azt mondom, hogy jól tanul, hát jól tanul. Nekem
megmutatta a nagytiszteletű úr, hogy mit irtak róla a professorok.
Első eminens mindenből, még a zsidóbúl is; az irása meg olyan, mint
a calligraphia. Láttam az egész miatyánkot egy akkora helyre
leírva, mint egy máriás, azt ő írta szabad kézzel; nekem a szemem
is majd kifutott, mikor el akartam olvasni; a tulajdon képmását is
lerajzolta mindenféle színű plajbászokkal; azt is láttam; ott van
ráma alatt a belső szobában, a hová a tiszteletes asszony csak az
érdemes vendégeit szokta bevezetni; olyan a képe, akár a szép
Absoloné, hogy csupa gyönyörűség rá nézni; azután milyen leveleket
tud írni édes szülőinek, mintha csupa versben volna írva; egyet el
hagytak olvasni nekem is; én pedig nem vagyok gyerek, mégis ríva
fakadtam rajta, mint egy bolond… No hát; – én nekem azt ne mondja a
nagyasszony: «jó volna, ha tanulna!», mert Lőrinczke tanul és pedig
jól tanul.</p>
<p>Mákosné nagyasszony régóta bele akart vágni a beszédbe; de ha
egyszer Bajcsy uram neki eredt a mondásnak, olyan volt az, mint a
Niagara-zuhatag, mely visszalöki a beléhajított kövecset; a
nagyasszony hiába mutogatta kézzel, hogy ez mind igaz, de annál
rosszabb, nem juthatott előbb szóhoz, mint a míg Bajcsy uram
kibeszélte magát.</p>
<p>– Igaz, úgy van, mindent helybenhagyok. Jól tanult, szép esze
volt; de… no lássa kedves Bajcsy komám, szedje ki a füléből azt a
pamukot; nem akarnám mégis annyi cseléd előtt fennhangon elmondani,
a mit tudok.</p>
<p>– Csak mondja bátran; elmondta már azt a nagyasszony legalább
ezer embernek; kettő-hárommal se több se kevesebb; mondhat az én
legényeim előtt mindent: nem hisznek ezek el semmit. <span class=
"pagenum"><a name="Page_59" id="Page_59">-59-</a></span></p>
<p>– Ejnye milyen különös tréfás ma, Bajcsy komám uram. Lássa pedig
iszonyú dolog ám az, mikor egy olyan egyetlen fia van egy olyan
tiszteletre méltó párnak, a kire annyit költöttek, aztán az
keseríti meg őket legjobban.</p>
<p>– Hát hogy keserítette meg? úgy-e hogy adósságokat csinált? Majd
kifizeti érte a tisztelendő úr, adott neki az Isten eleget; leányok
után járt, úgy-e? most van az ideje, én is bolond voltam, mikor a
bajuszom kezdett nőni, átesik azon minden ember; összeveszett a
professoraival, úgy-e? Erős természete volt, nem igen szeretett
hizelkedni senkinek; tudom, tudom. Nekem ez is tetszik. Én sem
szerettem soha, hogy az orrom alatt piszkáljanak. Vagy leczkéket
mulasztott úgy-e? Könnyű neki azt helyrehozni. Egy nap alatt többet
tanul, mint más ifjú két hónapig. Vagy talán épen kicsapták? Nem
tesz semmit. Ott a másik collegium, beveszik ott tiszta szívvel.
Nem kell miatta búsulni, Mákosné nagyasszony.</p>
<p>Mákosné nagyasszony e mondóka alatt csendesen forgatta egyik
hüvelykét a másik körül, s mint mikor «hogy tetszik»-et játszanak,
különös gyönyörűséggel hallgatta Bajcsy uram találgatásait,
megelégedve azzal, hogy mindegyik találomra balkeze öt ujjával
olyan forma mozdulatot tehetett Bajcsy uram felé, a mivel azt
szokás jelenteni, hogy még ez mind kevés, ha csak annyi volna a
baj! A mivel az érdemes férfiut tökéletesen kihozta a nyugalmából,
úgy, hogy végtére markolatig üté a kezében levő árt a bőrbe s
dühösen kiálta fel:</p>
<p>– Mi történt hát no?</p>
<p>Mákosné nagyasszony erre a kérdésre nem felelhetett ülve,
felkelt, odament Bajcsy uramhoz; azt beszorította egy szegletbe,
erővel elfogta a fejét, úgy súgta oda a fülébe:</p>
<p>– Lőrinczke rosszul viselte magát; revolucziót csinált a diákok
között: a senior azért megdorgálta; Lőrinczke pofon vágta a
seniort, és azután elszökött Patakról. <span class=
"pagenum"><a name="Page_60" id="Page_60">-60-</a></span></p>
<p>Bajcsy uram úgy tett, mintha ez sem lepte volna őt meg.</p>
<p>– Úgy? Tudom. Régi história. El is van már egyenlítve. Abból
állt az egész revoluczió, hogy Lőrincz arra biztatta fel
tanulótársait, hogy ne viseljék a longát, meg a sábesztiklit, a
pofoncsapott kalapot, hanem a helyett járjanak a diákok is, mint
más közönséges ember mentében, magyar dolmányban és vitézkötéses
kalpagban. Igaza is volt. Én sem találok benne semmi kivánatost,
hogy a fiatalság szoknyában járjon, meg csóka-orrú kalapot
viseljen, mint a regiment-felcserek.</p>
<p>– De mikor ez a regula, kedves Bajcsy komám uram. A kis
Lőrinczke nagy gézengúz volt már gyerek korában is; egyszer az én
házamat is majd felgyújtotta rakétával, s a kéményemről a
kakasdúczot ő rántotta le a papiros sárkányával. Nagy gézengúz volt
eleitől fogva, s a tisztelendő úr keveset ügyelt rá; az édes anyja
szegény pedig épenséggel el is kényeztette. Már most ők látják a
hasznát. Ahol van: elszökött, világgá ment, azt sem tudják él-e,
vagy meghalt?</p>
<p>Bajcsy uram nem hagyta magát megszomoríttatni. Kissé reszketett
a hangja, de nem tágított.</p>
<p>– Majd megkerül. Majd visszahozza a púpos kenyér.</p>
<p>– De iszen nem kerül az meg. Kereste már a tisztelendő úr
mindenfelé; meg a professor urak is. Nem találják. Azt beszélik az
emberek, hogy beállt…</p>
<p>– Katonának! ott is jó lesz, ott is ember lesz belőle; még
generalis is lehet.</p>
<p>– De nem katonának állt ám be; – hanem azt beszélik, hogy beállt
– zsiványnak; útonálló lesz belőle: kivégzik, felakasztják.</p>
<p>De már erre a szóra szétpattant az abroncs, a mely eddig Bajcsy
uram szorongó indulatainak dongáit összetartotta; s mint egy
borszesztől szétrugott tonna rontott elő mérges válaszával.</p>
<p>– Az nem igaz, az hazugság; semmirevaló gaz, a ki <span class=
"pagenum"><a name="Page_61" id="Page_61">-61-</a></span> mondja;
kötnivaló bolond, a ki hiszi. Nekem ily bolond beszéddel e jőjjön,
Mákosné asszonyom, korán reggel.</p>
<p>Azzal felrúgott egy pár útban álló csizmát, berontott a belső
szobájába, becsapta az ajtót, s ott hagyta a nagyasszonyt.</p>
<p>A nagyasszony egy cseppet sem haragudott meg e gorombaságért;
azt mondta, hogy milyen tréfás ma ez a Bajcsy komám uram; még egy
kicsinyt beszélgetett odakinn a konyhában a szolgálókkal, azután az
udvaron a kis kutyákkal s úgy távozott el, mint a kit nagyon
szívesen láttak ott benn.</p>
<p>A tisztelendő úr épen akkor szállt le az utazó szekérről, mikor
Bajcsy uram odaérkezett kapujába.</p>
<p>Gutai Thádé haja még fehérebb volt, mint hajdan, csakhogy most
már arcza is fehér lett hozzá: az idők ellopták róla a
pirosságot.</p>
<p>Bő úti jáponikába volt burkolva, fején háromszegletű kalap; oly
meghajtva viselte fejét, hogy szinte alacsony kicsiny embernek
látszott. A gond, a bánat alatt úgy összegörnyed az ember.</p>
<p>A tisztelendő úr nem üdvözlé mosolyogva Bajcsy uramat, miként
máskor, ha találkozott vele; szomorúan elnézett mellette, mintha
nem is látná; alig felelt neki az akkoriban szokott üdvözlésre:</p>
<p>– Isten nékünk…</p>
<p>– … Erősségünk.</p>
<p>Bajcsy uram szótlanul sompolyodott vissza. Azért jött, hogy
nagytiszteletű urat feltüzelje egy gonosz rágalom okozói ellen; –
még is aligha nincs valami igaz benne, s ha igaz, akkor fájdalmas
dolog volna beszélni róla.</p>
<p>Thádé szórakozottan ment a házba. Elébb lelkésztársa udvarára
nyitott be, s csak a kertben vette észre, hogy nem jó helyen jár;
azután valahogy haza találván, elkezdett saját ajtaján zörgetni, s
minthogy az nem nyílt ki előtte, boszúsan dörmögé magában:
<span class="pagenum"><a name="Page_62" id=
"Page_62">-62-</a></span></p>
<p>– Különös, hogy még sincs itthon az a pap: pedig már haza
kellett neki érkezni.</p>
<p>A másik ajtón azonban eléje futott a kis Lila. Nem kis Lila
többé, hanem egy karcsú, színes liliomszál; fehér, égtiszta arczú
gyermek, hallgató piczi szájjal, beszélő nagy sötétbarna szemekkel;
az megcsókolá Thádé úr kezét s bevezeté őt a szobába a másik ajtón.
Kis gömbölyű szája nem szólt hozzá semmit, de nagy okos szemei
annál többet beszéltek: először üdvözölték őt nyájasan, elmondák
neki, mily őszintén örül valaki azon, hogy ő haza érkezett; azután
kérdezték tőle, hogy miért egyedül? és azután nagy szomorúságról,
bánatról beszéltek neki.</p>
<p>És Thádé úr mind azt a beszédet jól értette; ő tudott a virágok
nyelvén; felelt is rá.</p>
<p>– Nem találtam őt sehol, sehol. Mindenféle megbizásokat adtam,
hogy ha visszatér szülőihez, teljes bocsánatot remélhet. Nem jött
vissza.</p>
<p>A leányka keble nagy fohásztól emelkedett. – Hogy nem tér oda
vissza, a hol oly nagyon szeretik?</p>
<p>– Hogy van anyátok? – Anyád; igazítá ki a lelkész.</p>
<p>– Oh csak mondja úgy: anyátok, rebegé a leányka, kezét ajkához
szorítva; szegény Lőrincz.</p>
<p>– Gonosz fiú volt: nem soká fogja anyját úgy nevezhetni. Ő viszi
a sírba. Nem halt meg a jó asszony?</p>
<p>– Ma jobban van, hála Istennek.</p>
<p>– Haza sem kellett volna jönnöm, de mindig az volt a fejemben,
hogy azalatt, a míg odajárok, ő meghal itthon.</p>
<p>Ezalatt leoldá a lelkész pokróczczipőit lábairól a leányka,
levetteté jáponikáját vele, kalapját, pálczáját elvette, s
bevezette az anyja szobájába.</p>
<p>A jó tisztelendő asszony földi léte alig volt már életnek
nevezhető. Több ízben megütötte a guta, miknek következtében egész
termete, összeroskadó tagjai elfonnyadtak; semmi önkéntes mozgást
sem tudott többé tenni, csak jobb keze rázkódott szüntelen,
akaratlan erőtől mozgatva; mint egy vergődő küzdelem a közelgő
halál ellen. <span class="pagenum"><a name="Page_63" id=
"Page_63">-63-</a></span></p>
<p>Beszélni sem tudott már, csak egy szót tudott mondani: «mindig,
mindig, mindig». Ez volt kérdése és felelete, ez volt panaszának és
örömének hangja, ez volt könyörgése, ez volt imádsága mindig,
mindig, – mindig.</p>
<p>Thádé úr érzékenyülten járult a roskatag nőhöz. A bölcs férfiú
arcza akkor mutatott legtöbb emberit, midőn e nő mellett állt.
Akkor elriadt ajkai szegletéről a tudós hiúsága, elsimultak
homlokáról a pártférfi szilárd határozatai, a szelíd férj, a jó
ember látszott belőle egyedül.</p>
<p>Odament a nyomorult alakhoz, a kin alig volt már valami emberi;
átölelte, ölébe vette, megcsókolta halavány homlokát; beszélt hozzá
nyájas szavakat, a hogy gyöngéd férjek szoktak.</p>
<p>– Aludtál-e jól? nem voltak szívdobogásaid? Gondolkoztál-e
felőlem?</p>
<p>– Mindig, mindig, mindig.</p>
<p>– Megint sírsz? Mit akarsz most mondani? Lila leányom.</p>
<p>Lila értette már e sirást: levette a falról azt a pastellrajzot,
egy szép, deli ifjú képét, odavitte hozzá, odatartotta ajkaihoz: az
öreg asszony úgy csókolta azt a képet.</p>
<p>– No, ne sírj miatta, vigasztalá őt a lelkész. Majd nem sokára
látni fogod magát. Haza jön ő. Ne sírj.</p>
<p>És azután félrefordítá arczát; mert az ő szemei is nedvesek
voltak.</p>
<p>– Nem érkeztek leveleim? kérdé a lánykától.</p>
<p>– Dolgozó szobájában vannak az asztalon.</p>
<p>Azzal még egyszer megcsókolá a nyomorult nő homlokát, gyöngéden
megveregetve a hátát is.</p>
<p>– No de ne sírj érte… S eltávozott dolgozó szobájába.</p>
<p>«Mindig, mindig, mindig;» hangzott utána a zokogással vegyült
egyetlen szó.</p>
<p>A lelkész iróasztalán egy rakáson feküdtek a levelek, mik
távolléte alatt érkeztek hozzá.</p>
<p>Mindannyian saját leveleire adott válaszok voltak azok,
<span class="pagenum"><a name="Page_64" id=
"Page_64">-64-</a></span> mikben lelkészek, tanárok, városbírák és
hadparancsnokok feleltek, fia után tett tudakozódásira.</p>
<p>Némelyik semmi nyomra sem tudta igazítani.</p>
<p>Mások iszonyú sejtelmeket költöttek benne: a válaszadók szabad
útat engedtek képzeletüknek, hogy Lőrincz eltünését a
legborzalmasabb regényjelenetekkel hozzák kapcsolatba; hogy a
jámbor férfi kezei reszkettek, a levelet tartva, s nyugodt lelke
eltévedt a kétségbeejtő labyrinthban.</p>
<p>Hiszen akármelyik úton indult el a gyanítottak közül az eltünt
fiú, mindenütt a gyalázat országába jut azon, a honnan azután nincs
többet visszatérés.</p>
<p>Csak egy levél volt még hátra; azt is felszakítá; valamelyik
bodrogparti helységből irta azt neki egy lelkésztársa, melyben
arról tudósítja, hogy a napokban fogtak ki a Bodrogból egy hullát:
nem az ő fia volt-e az?</p>
<p>A lelkész megtörlé szemeit s azzal összekulcsolt kezei közé
fogva a levelet, felemelé arczát és töredezett szóval könyörge:</p>
<p>– Oh uram: engedd, hogy ez legyen igaz.</p>
<p>Képzelhetni hogy mik lehettek még a többi levelekben?</p>
<p>Azután csendesen, halkan átszólítá magához Lilát, megsugta neki,
hogy ismét útra fog menni: a kocsis legyen készen.</p>
<p>Lila útravalót akart neki sütni. Thádé úrnak ekkor jutott
eszébe, hogy a multkori sütemények még most is ott vannak a
kocsizsebben, érintetlenül.</p>
<p>– Azután, sugá Liliának, odaölelve őt magához, ha az a szegény
jó asszony az alatt meg találna halni, míg én odajárok, temessétek
el szépen; itt pénzes fiókom kulcsa: a lelkész urak tudni fogják
mit cselekedjenek? A halotti beszédben elbucsúztassák fiától is s
megemlítsék, hogy térítse őt vissza Isten, hogy javuljon meg anyja
sírjánál, ha még él valahol az ég alatt. Áldjon meg az Isten, jó
gyermekem.</p>
<p>«Mindig, mindig, mindig!» hangzott a tulsó szobából.
<span class="pagenum"><a name="Page_65" id=
"Page_65">-65-</a></span> Az öreg asszony nyugtalan volt Lila
elmaradása miatt. Nem tudott már nála nélkül lenni.</p>
<p>Fél óra mulva ismét kocsin ült Gutai Thádé; ismét utazott
erdőkön, rónákon keresztül. Erdőkön, rónákon most virultak a
legszebb epipactisok, füzények, a vizek tükrén a nymphæák; füvészek
gyönyörűsége… Gutai Thádé azokat mind nem látta.</p>
<h2>BÁRÓ KADARKUTHY.</h2>
<p>Malárdy ez évben ünneplé alispánsága huszonharmadik évét; még
csak egy tisztújítás s akkor megülheti ezüst menyegzőjét az
alispáni székkel, melyből őt soha senki ki nem mozdította.</p>
<p>A környék előkelő nemesei úgy tekintik őt, mint oraculumukat, a
köznemesség pedig rettegi; parasztok nem jöttek kérdés alá, nekik
nem szükség szeretni, vagy nem szeretni valakit.</p>
<p>A pompás kastély Ingoványon egy nap, úgy mint másnap előkelő
vendégekkel teli, pedig abban negyvennégy szoba van, és azok a
szobák is tágas termekből, akkori idők igen bölcs divatja szerint
spanyol falakkal két-három külön kamrává idomítva, úgy, hogy a
nemes vendég ugyanazon egy teremben feltalálja alvó, öltöző és
mulató szobáját, a mi nem szép ugyan, de kényelmes.</p>
<p>A szobák mind hímzett szőnyegekkel vannak borítva, oldalaik
tájképekkel tele festve, a mi sokkal is kedvesebb gondolat volt a
mostani eszmekoldus falmázolatoknál, az egyik teremben szép derült
olasz ég alatt járt az ember, világos zöld akászok, távolból
ragyogó oszlopos tusculanumok között, a másikban Dél-Amerika
ősrengetege fogadta a belépőt, sötétzöld lombozatával,
liána-szőnyegzetével, mikről százszínű virág s tarka madársereg
virított elő, harmadikban ismét keleti táj tünt elő, bókoló
pálmákkal, <span class="pagenum"><a name="Page_66" id=
"Page_66">-66-</a></span> áttört csipkefalu kioszkokkal, s obligát
elefántokkal, tornyok a hátaikon.</p>
<p>Az ilyen termekben természetesen nem volt helyök a képeknek.
Azok számára egy egészen külön szoba volt rendelve, mely azután
tetőtől-talpig úgy meg volt rámás képekkel rakva, mint egy mozaik.
Az épület közepét foglalta el a kápolna, igen szép
fresco-festvényekkel diszítve, pompás faragványú szentségházzal,
aranyos oltárral. Itt szokott vasárnaponkint a helység lelkésze
külön isteni szolgálatot tartani az előkelők számára, mely
alkalmakkor az alispán gyakran maga végzé az oltár körüli szolgai
kötelességeket s nagyon megszámlálta vendégeit, ha mindnyájan ott
vannak-e? és kegyvesztés volt nála egy ily alkalom
elmulasztása.</p>
<p>Az alispán születése napján különösen nagy ünnepély szokott
tartatni a kastélyban, melyre nem volt szokás vendégeket hivogatni,
hanem kötelességük volt az általa ismerteknek azon megjelenni, mert
számon tartotta neveiket, s évek múlva is ráemlékezett, ha egyszer
elmulasztották e napot.</p>
<p>E napon hintókkal, kocsikkal tele a hátulsó udvar; hajduk és
inasok lótnak, futnak, ácsorognak mindenfelé; a kastély szegletein,
a rondellákban s az idomtalan kariatidák által czepelt erkélyen
pompás delnők legyezői ingatják a májusi illatos levegőt; mit a
szél a roppant alakzatos rabattok jáczint-erdejéből hord, míg a
pipázó teremben ajtót, ablakot bezárva, beszélget a világ sötétebb
része a férfi-nem, korán reggel hozzá kezdve a füstkészítéshez.</p>
<p>Mindenki díszesen van öltözve, miként vasárnap szokás: a férfiak
sárga szattyán-csizmákban, ezüst és aranyzott sarkantyúkkal,
paszományos granát posztónadrág, körülprémes zsinóros dolmány, elől
a szegleteinél lekerekítve, s köröskörül színes skófiummal
tenyérnyire kihímezve; hasonló hímezett csíkok vonulnak hátul is a
két vállról a derékig. Haját mindenki szépen csapba kötve
<span class="pagenum"><a name="Page_67" id=
"Page_67">-67-</a></span> viseli hátul, a csap töve átkötve
selyemzsineggel s vége csokros szalag közé rejtve, az egész
hajfürtözet a két halánték körüli bodorulatokkal együtt gazdagon
meghintve hajporral, melyhez különösen nem akar illeni a kifent
bajusz, melyért is azt a finomabb izlésűek orruk alul lefaragták, s
csak egy pár falusi rüpők viseli azt még közmulatság tárgyául.</p>
<p>A társalgási nyelv a hölgyek körében német és franczia, nem
német, vagy franczia, hanem egyszerre mind a kettő; a hogy azt
akkor Bécsben is szokás volt beszélni.</p>
<p>«Kann ich mir damit flattiren: madame für ein menuette zu
engagiren?»</p>
<p>«Wenn monsieur das findet agreable: ich muss mit plaisir
accordiren.»</p>
<p>A férfiak között azonban még fentartá magát a nemes reactio;
férfiú-körökben kivétel nélkül hazai nyelven beszélnek –
diákul.</p>
<p>Magyarul is szokás szólni – a kocsisokhoz és a hajdukhoz és a
többi paraszt néphez.</p>
<p>Azonban a csengetyű megszólal: – szerencsénkre, mert már nagyon
belejöttünk a hazafiúi dicsekedésbe, – reggelizésre hivatnak az
érdemes vendég urak és asszonyságok; az étterem ajtói kinyilnak,
egy pompás nagy boltozatos terem az, oldalfalai a classicus idők
jeleneteivel al fresco festve mesteri kezek által, a boltívekről
nagy üvegprismákkal elhalmozott csillárok ereszkednek alá. Székek,
asztalok mind a legújabb barok-divat; az asztalon még kevés
porczellán és üveg; annál több ezüst és arany edény, az asztal
közepén egy furcsa sárkánytornyú contignatiós ezüst alkotmány,
melynek csapja valami fekete barna nedvet csorgat dióhéjnyi
aranyozott csészékbe, a miről még a hazafiak nagy része azt sem
tudja, hogyan kell meginni? sem pedig azt, hogy részegségtől, vagy
józanságtól való-e? az íze is nagyon furcsa, sőt nádméz nélkül
szinte alkalmatlan is a megivásra; de csak iszsza azért, mert az is
módi, úri asztaloknál megkinálják vele <span class=
"pagenum"><a name="Page_68" id="Page_68">-68-</a></span> elébb az
embert, azután adják csak fel a villára szurhatókat, s a ki nem
akarja magát kitenni az általános kaczagásnak, csak behunyja a két
szemét s leönti a torkába az ismeretlen speciest s nagyot nyel
utána.</p>
<p>Úgy nevezik azt, hogy kávé; vajjon ki találhatta fel? és miről
használ az embernek?</p>
<p>Az alispán termeiben ilyenkor sajátságos vegyülete szokott
összegyűlni a mindenféle genreknek; a falusi gavallértól és
szemérmes kisasszony hugától kezdve a Bécsből lejött úrfi és
parfumeös delnő alakjáig. Itt egy pár sima ifjoncz udvarol egy non
plus ultra dámának: az ifjak egyike húsz éves lehet, másika
körülbelől hatvan; a kort nem igen lehet megkülönböztetni; az öreg
ifju Toholnai Alfréd, régi híres dandy onnan felül; még sokkal
mozgékonyabb is, mint vetélytársa, az ifjabb ifjú, Beszterczei Hugó
Oscár, szemöldei épen olyan karikára vannak festve, miként azé,
ajkai épen oly pirosak, fogai oly fehérek, arcza olyan síma és
parókája hasonlatos. A mellett selypíteni sokkal szebben is tud, az
«r»-et gyöngédebben harapja el beszéd közben; észrevételei
piquantabbak, és parfumeja választékosabb, mint Beszterczei Hugó
Oscáré, a kinek még sokáig kell iskolába járni, a míg nagy
mintaképét utolérheti, kit minden mozdulatában törekszik
utánozni.</p>
<p>A kecses delnő, kinek ezen hódolat tömjéne nyújtatik, az alispán
nővére Eudemia: mademoiselle Eudemie; egy parányi öreg asszonyság,
ki magát kisasszonynak hivatja, négy hüvelyknyi magas sarkú czipőt
visel, feltornyozott hajékessége épen két láb magas, a felállni
kényszerített hajalkotmány közé rezgő tűk és strucztollak tűzködve.
Növeli a hatást az akkori legújabb divat szerinti öltözék, a
szétterülő abrincsos viganó, melyet még fenyegetőbbé tesz a két
oldalról emelkedő nehéz selyem pufándli, mely elől felcsíptetve,
hátrálni látszik a féltesten alól lenyuló szertelen hosszú vállfűző
hegyes szeglete elől; – a mi a szép delnő arczát illeti, annak
eredeti alkatrészei annyira <span class="pagenum"><a name="Page_69"
id="Page_69">-69-</a></span> a mesés ismeretlenségbe tartoznak,
hogy felőlük beszélni nem lehet, azon álarcz azonban, mely
ólomfehérből, miniumból és bécsi koromból van eléje festve, elég
műértelemmel készült, s tökéletesen sikerült általa mademoiselle
Eudemie arczát hasonlatossá tenni egyikéhez azon gypsz-szobroknak,
miket izléstelen figurinók színekkel is kifestettek s mikor az a
kép néha még el is neveti magát, azzal az öntudatos mosolylyal,
melynél ki van szabva, mennyire szabad elvonulni a szájnak, meddig
szabad meglátszani a fogaknak, összehuzódni a szemeknek, hogy
kellemetlen ránczok és egyebek ne tünjenek elő, akkor ismét úgy
hasonlít ez arcz azokhoz a nevető szobrokhoz, a miket a figurinók
árulnak. Mi szükség egy szobornak nevetni?</p>
<p>Most egy ellentétes alak lép közéjük, egy vén falusi nemes,
alázatosan, válla közé húzott nyakkal; fekete kordován-csizmákban,
kék dolmányban, ólompitykékkel, báránybőr süvege hóna alatt; ez
Malárdy András bácsi; az alispánnak valami elszegényült atyafia, ki
az alispánnál hat évvel, Eudemiánál pedig három hónappal fiatalabb.
Ennek még czopfja sincs szegénynek, hanem hosszú haja, mely őszülés
fejében megzöldült, hátrafelé van simítva s egy nagy karélyos
fésüvel tarkóján letűzve.</p>
<p>Ez a jámbor vendég alázatos csoszogással lépett Eudemiához,
megcsókolta a kezét, kikereste a szarvasbőr keztyűjén, a hol
legczifrább rózsák voltak selyemmel hímezve, oda csókolt.</p>
<p>– Szerencsés jó reggelt kivánok kedves asszonynénémnek. Kedves
appetitusára kivánom az éjszakai nyugodalmat. Fel tetszett-e már
ébredni tekintetes urambátyámnak, az alispán úrnak?</p>
<p>Eudemia közel volt hozzá, hogy elájuljon erre a familiaris
megszólításra, hogy őt egy ilyen zöldhajú ember még asszonynénjének
tiszteli. Hugó Oscar hirtelen kéznél tartotta a parfumeös flacont,
Toholnay Alfréd pedig karon fogá a nemes atyafit s nyájasan
kérdezősködött tőle egészsége <span class="pagenum"><a name=
"Page_70" id="Page_70">-70-</a></span> és otthon maradt családja
felől, elvezette őt a terem túlsó szegletébe, s ott átszolgáltatta
egy bőbeszédű falusi asszonyságnak, a ki a helyéről nem szokott
megmozdulni, ekként biztosítva Eudemiát a kedves uramöcsém vissza
nem térhetése felől.</p>
<p>Toholnay Alfréd, mint látjuk, nagy diplomata.</p>
<p>Kárpótlásul e sottiseért Durday nyugalmazott kapitány úr
léptetett Eudemie elé; nem azért nevezem kárpótlásnak, mintha
Durday valami nagy kincs volna egy dámára nézve, hanem a hogy
salon-nyelven szokták nevezni «Eroberung» (nem ér semmit ezt a szót
leforditva adni, úgy nem sokat jelent).</p>
<p>Durday gárdista volt húsz esztendeig: legszebb férfi a gárdánál,
az udvarhölgyek kegyencze; legjobb lovas, pompás tánczos, hirhedett
vívó és szerencsés játékos. Mind ennek persze már vége: a legény
túl jár a hatvanon vagy húsz évvel, de azért nem számít hetvenet,
nyolczvanat, hanem a franczia számítással tart, a ki a hatvan után
megint újra kezdi a tízet, húszat számlálni. Oh, a francziák ebben
is udvariasak.</p>
<p>Durdaynak a régi jó időkből nem maradt egyebe, mint szép piros
mentéje. Nagy erőtetéssel most is tudja még egyenesen tartani
magát, de tánczhoz már nagyon köszvényesek a lábai; barometrum lett
belőlük, alkalmatlan időpróféta; lovon sem volna már képes ülni, s
hagyján, hogy a kardot bírná, de még borotválkozni sem tud többé
sajátkezűleg; a kártyában sem szerencsés többé, s most már csupán
piquettet és l’hombret játszik meglett, okos férfiakkal; – hanem
azért még mindig szerencsés az asszonyoknál, még mindig Adonis.
Karján végig sétálhatni még mindig irigységet gerjeszt, személye
még mindig Eroberung. Persze ebből a szerencséből őt már csak a
dicsőség érdekli.</p>
<p>A mellett a kapitány úr nem is valami mulatságos társalkodó;
alig lehet tárgyat találni, a miről vele szólni lehessen, s
mindenről olyan primitiv fogalmai vannak, <span class=
"pagenum"><a name="Page_71" id="Page_71">-71-</a></span> mint egy
rossz diáknak, a ki nem szeretett iskolába járni. Annyit nem tud,
hogy Győr nem Komárom vármegyében fekszik, egyszer azon
bizonyozott, hogy a Dunát az alföldön Tiszának hivják, másszor azt
állította, hogy a komáromi szigetbe be lehetne jutni, a nélkül,
hogy az ember vizen menjen át, csak a túlsó partra kell kerülni;
sőt egyszer arra fogadott, hogy Olaszország magasabban fekszik,
mint Magyarország, mert ő emlékezik rá, hogy mikor oda ment, mindig
hegynek fel kellett menni. Ha pedig olykor egy százszor hallott
adomát kezd elmondani, abba úgy-úgy beleakad, hogy ki nem tud
belőle keveredni. A mellett válogatlanul osztja a nyers
gorombaságokat, vagy ha válogat a kifejezésekben, bizonyos lehet
róla, hogy mindig a legvastagabbat találja meg.</p>
<p>És azért mégis Eroberungnak tartják és kapaszkodnak belé.</p>
<p>Oh az sokkal érdekesebb világ volt, mint a mostani. Az embereket
kívülről is meg lehetett ismerni. Meg lehetett tudni ruháik
színéről, szabásáról, arczukról, hajukról, ki micsoda? Ez a
karassia posztódolmány itten gyanús ember; haja is össze-vissza van
kavarítva és nincs hátul czopfba szedve. Ez még a régi emlékeken
jártatja eszét most is; az a másik már emelkedettebb felfogású
nemes, mert arcza sima, ingelejéről arasznyira állnak ki a bodrok.
Rá lehetett olvasni az emberekre csizmáik szinéről, alakjáról: ez a
rózsaszínű csizma itt nagy befolyású férfi, az a fekete kordován
alázatos hivatalkereső.</p>
<p>Hát még abból mit nem lehetett érteni, hogy az alispán is, midőn
vendégei közt megjelent, egészen sima arczczal jött ki; a bajusz
eltűnt az ősnemesi büszke arczról, helyette a haj volt csapnak
csavarva hátul, a prémes lilaszín bársony dolmányon a hátracsapott
szabás, a széles hímzetek és az aranyos áttört szövetű mellény
alatta, mely csípőjén alul ért: oh ez mind sokat mondott azoknak, a
kik azt értették. Sokkal többet, mint: hogy akkor ez volt a divat.
<span class="pagenum"><a name="Page_72" id=
"Page_72">-72-</a></span></p>
<p>És ha azután néztek arra, a ki karján jobb felől lépett a
szobába: egy magas, délczeg termetű delnőre, ki az alispán második
neje volt; és látták rajta a nehéz ezüstös rázsa szoknyát,
ezüstcsipke köténykével; karcsú fejedelmi termetén a gyöngyös
vállfűzőt, és vállán a panyóka mentét, fején pedig a régi magyar
asszonyok aranycsipkés kontyát, nem mindenki tudta-e azt, a mit
ebből magyarázni lehetett?</p>
<p>Még feltünőbb volt az ellentét az alispán két gyermeke között; a
lányka, a szép Hermina, kit hajdan Bajcsy uram aranyos bábuval
vesztegetett meg, viruló hajadonná nőtt fel; az egész társaságban a
legszebb delnő és ő azt nagyon jól tudja. Festékre nincs arczának
szüksége, bár ez nagy divat volt akkor, de a legjobb akarat mellett
sem lehetett hova alkalmazni: a természet a leghamvasabb fehéret a
leggyöngédebb pirossal oly szépen tudta vegyítni rajta, hogy a
művészetnek nem volt mit adni hozzá. Szemeit nem annyira nagyságuk,
mint azon élénk tűz teszi veszélyesekké, mely úgy ki tudja a
férfi-szivekben a legkényesebb rejteket keresni; mondhatnók őket
hamisnak, kaczérnak, ha az ajkak büszkesége meg nem hazudtolná e
szót. Malárdy Hermina szívét æs triplex őrzi: rá nézve közönséges
nemes emberek ötágú koronás czímerekkel nem veszélyesek. Ő pompásan
öltözik, nehéz franczia selyemruha ropog rajta, hosszú suhogó
uszálylyal: engedi bámultatni gömbölyű nyakát, hattyú-keblét és a
gyémánt nyakéket rajta, hogy hódítson, de nem hogy
meghódíttassék.</p>
<p>Az alispán fia Kálmán, Hermina bátyja, de gyönge külseje miatt
inkább öcscsének látszik; szelid, hallgatag ifju, emberkerülő
ábrándos kék szemekkel, halavány sápatag arczczal, s nagy sima
homlokkal, melyről hátrafelé van simítva a szőke, selyemfinomságú
haj; öltözete egyszerű barna dolmány, fekete gombokra, fekete
zsinórzattal, mely egész atlasz nyakkendője csokráig be van
gombolva; könnyen elvegyülhetne a palota előtt ácsorgó köznemesek
<span class="pagenum"><a name="Page_73" id=
"Page_73">-73-</a></span> között, senki sem mondaná, hogy nem
közéjük tartozik.</p>
<p>És a ki így együtt látta e családot, nem első tekintetre
megmondhatá-e, mi lakik azon ruhákon belül? A férfi fényes
dolmányán, a nő ősmagyar mentéjén, a lányka divatos uszályán, az
ifju fénytelen kabátján nem kívül hordta-e jellemét? az egész
család életrajzát?</p>
<p>Az alispán büszke főtartással fogadá az egyenkint eléje járuló
rokonok üdvözletét; szíves, néha leereszkedő volt a kerek, szárnyas
dolmányok iránt, közönyös a kurta mentékhez; mikor a szegény nemes
rokon hálálkodott előtte, akkor épen máshoz fordult beszélni.</p>
<p>Az a más pedig épen olyan ember, a kit Malárdy ki nem állhat,
egy nyers, nyakas kurucz nemes, a ki olyan kacskaringósra
kicsavarta a bajuszát, mintha egyenesen őt akarná boszantani vele;
aczél sarkantyúkat visel pengős taréjjal s széles zsinórövet kötött
fel csípőig érő mentéje fölé, selyem nyakkendője aranyos rojtjait
pedig épen csúfságra hagyta kicsüngni egész melle közepéig; más
embertől ezt kihivásnak vették volna ilyen társaságban; végtére
homlokán üstökbe csavarítá szénfekete haját, mely kétfelől hosszú
csigákban omlik a vállaira.</p>
<p>Ez Vasadi Gábor úr, a csallóközi protestáns nemesség szeme,
füle, szája; ő általa látnak, hallanak és beszélnek. Tisztújításon
Vasadi véleménye 2000 votum. Ezért tünteti ki olyannyira az
alispán. Tűri különczségeit, nehéz természetét, sértő
észrevételeit, kérkedését – egy Malárdy ellenében.</p>
<p>Azonban átestünk a hálálkodáson; az alispán vendégei asztalhoz
ülnek, kiki rangja és megbecsültetése szerint, a jelentéktelenebb
vendégek számára szomszéd termekben vannak terítve asztalok. A
külső termekben hajduk és inasok szolgálnak fel, az alispáni
asztalnál fiatal joggyakornokok, patvaristák; az alispánnál
folytonosan tizenkét nemes ifju végzi a törvényes pálya ez
előkészületeit, s az nagy szerencsének tartatik az alispánhoz
juthatni patvariára. <span class="pagenum"><a name="Page_74" id=
"Page_74">-74-</a></span></p>
<p>A kávé épen ki volt már osztva s Hugó Oscár épen nagy
gyönyörűséggel figyelmezteté Eudemiát és több előkelő hölgyet az
asztal végén ülő szegény rokonra azzal a görbe fésüvel hajában, a
ki az alispán testvérét asszonynénjének nevezte s most rendkívül
meg volt akadva a kávéscsészével, melynek mind teteje, mind alsó
tálczája akkori divat szerint tele levén öntve ez idegen nedvvel, a
becsületes férfiú ki nem tudá találni, hogyan igya ki már ő e
furfangos edényből azt az izét? mert ha a tetejéről ivott, akkor az
aljából ömlött a dolmányára, ha pedig az aljából ivott, akkor a
tetejéből dült az orrára. Végtére is olcsóbb az orr, mint a
dolmány, az aljából kezdé el szürcsölni a kávét, míg egyszer azután
természetesen a felső csésze súlyegyent vesztve, mindenestől az
ölébe hullott; a jó ember akkor mondá hüledezve: «ha én azt tudtam
volna, hogy ez lejár».</p>
<p>Azonban mindezen nevetni nem volt szabad, mert most az alispán
arcza különös ünnepélyes komolyságot mutatott, s a mi hangot ő
adott, azt kelle megtartani mindenkinek. Mindamellett a jámbor
atyafi szeretett volna már inkább ott kinn lenni az istállóban.</p>
<p>Szerencse rá nézve, hogy épen e pillanatban új kocsizörgés
hallatszék az udvaron, egy patvarista az ablakhoz futott s halkan
jelenté az alispánnénak, hogy valami pompás hintó hajtatott be az
udvarra, négy tüzes paripával; parókás kocsis a bakon; hátul
tarsolyos huszár ezüstös egyenruhában, a hintóban pedig egy
gyönyörű fiatal gavallér ül, a kit ő még soha sem látott;
buzavirágszín dolmány van rajta, arany zsinórzattal, nyestprémes
kalpag a fején, gyémántos kócsaggal. Soha sem láttak olyan szép
fiatal embert e tájon.</p>
<p>A vendégek mind kíváncsian néztek az ajtóra, melyet a hajduk
siettek feltárni, a midőn belépett azon az említett jövevény, a kit
valóban az első tekintetre is volt miért megcsodálni.</p>
<p>Gyönyörű magas, karcsú ifju volt a jövevény; termete
<span class="pagenum"><a name="Page_75" id=
"Page_75">-75-</a></span> sugár és hajlékony, szabad mozdulatai,
könnyűded főhordozása első tekintetre elárulák benne a nagy urat,
ki az emberi gyülevészt maga alatt szokta látni, arcza nőiesen
finom, a büszkeség sajátszerű férfivonásaival: derült,
márványtiszta homlok, izgékony szemöldök, nyugtalan, kaczér,
mindenfelé vizsga szemek, egyenes, szabályos orr, s vékony,
gyermeteg metszésű ajkak, éles, hamis szájszegletekkel; minden
vonáson a biztos önuralgás kinyomata és valami önkéntelenül
parancsoló hatalomérzet.</p>
<p>Öltözete az akkori idők fogalmai szerint a legízletesebb:
ruháinál a legszelídebb színezetek összeválogatva, buzavirág- és
baraczkvirágszínek, világos, fehéres aranynyal hímezve, mely csak
valamivel sárgább az ezüstnél; haja a legdivatosabban bodorítva és
hófehérré hajporozva, ujjain gyémántos gyűrük, óralánczáról antik
camæák csüggnek alá.</p>
<p>A jövevény igen fiatalnak látszott; az akkori sima arczú divat
ugyan nem igen engedé megbecsülni az életkort, mégis voltak naiv
vonásai az arcznak, mik egyedül a húsz év alatti kor sajátjai. Az
ifjú úr alig látszott ennél idősebbnek.</p>
<p>Járásában is felismerhető volt az akkori főurakat jellemző
elegantia. A mint az alispán elé lépdelt, sarkai alig érték a
parquetet, s mintha ruganymézgából lettek volna, mindannyiszor
visszarugódtak, lábhegyre állítva a lépdelőt, kinek itt ismét
csekély fordulást kellett tenni talpa hegyeivel, a mi bizonyos
lejtelmet adott járásának.</p>
<p>Ott az alispán előtt büszkén meghajtá magát, s fejét hirtelen
felkapva ismét, monda:</p>
<p>– Én báró Kadarkuthy Viktor vagyok, báró Kadarkuthy László fia,
atyámtól e levél az alispán úrnak.</p>
<p>Malárdy felállva fogadta vendégét, s e szókra önkéntelen
nyájasság támadt arczán, hirtelen végig tekinte az asztalon, fiának
intve:</p>
<p>– Kálmán, adj helyet ő méltóságának.</p>
<p>A megszólitott fiú összerezzent e szóra, arcza mélyen
<span class="pagenum"><a name="Page_76" id=
"Page_76">-76-</a></span> elpirult egyszerre; szemeit lesüté, és
azután fölkelt csendesen, szót fogadva, s kinálva mutatott üresen
maradt székére.</p>
<p>– Köszönöm kedves barátom, szólt a báró, egyszerre elfogadva a
kinálást, mint a ki ezt megillető hódolatnak találja, s megszorítá
bizalmasan a szemérmes ifju kezét, ki azután hátra vonult szerényen
a patvaristák közé, s nem hajtott a hátul ülő szegény atyafi nyájas
unszolására, ki viszont neki akarta átengedni helyét.</p>
<p>Az alispán ez alatt feltörte a levelet és átolvasá: és arcza
annál derültebb, büszkébb lett; mikor végére ért, összehajtá,
bedugta dolmánya belső rejtekébe, s azután az előtte ülő személyén
keresztül nyujtá eléje kezét, olyan nyájassággal, melyben sokkal
több volt a hizelgés, mint a leereszkedés.</p>
<p>Hizelgés egy Malárdytól! Malárdy Xavér alispántól!</p>
<p>Pedig a ki közöttük ült, az Vasady Gábor volt, a ki egyet
rántott a vállán, a mint báró Kadarkuthy leült mellé s félhátat
fordított neki.</p>
<p>Az asztalfőn jobbról az alispánné ült férje mellett, a mellett
Eudemia és Eudemián alul Hermina, így épen Kadarkuthyval szemben. A
véletlen épen jól rendezte így. A két legszebb alak egymás
ellenében. Igen ügyetlen szem lett volna, mely rögtön be ne lássa,
hogy a két alak egymás mellett is szép volna.</p>
<p>Legalább Malárdy többször tekinte majd az egyik, majd a másik
alakra, s azután ismét kivette a levelet zsebéből és belepillanta,
és ismét rájuk nézett, azután nejéhez hajolt, fülébe sugott; a nő
arcza még komorabb lett, ő is az ifjura nézett, és Eudemia is
elővevé lorgnonját és szemügyre vevé őt, és a fash gavallérok
valamennyien oda hajoltak felé, és a bátyámuramék odahátul
szájtátva bámultak reá; az ifjú Malárdy midőn a kávés csészét eléje
tevé, szolgálva neki, oly mélyen pillanta arczába okos szemeivel;
míg az, aki szemközt ült vele, két csillagot ragyogtatott szeme
közé, a napsugár hevével s a hajnal titkos ábrándjával.
<span class="pagenum"><a name="Page_77" id=
"Page_77">-77-</a></span></p>
<p>És a jövevény ennyi szem kereszttüzében zavartalanul otthon
találta magát. Mindenkit észrevett, mindenki irányában állást
foglalt. Pártfogó képet mutatott a szelid ifjunak, daczosat a
mellette ülő kurucznak, tiszteletet tudott adni a ház asszonyának,
kaczér mosolyt vetett Eudemia felé, komoly és büszke volt az
alispánnak, fitymálta a gavallérokat, s visszasugározta a delejes
tekintetet Hermina felé, mint egy csodálatos prizma, mely minden
belenéző szemének más színt tud mutatni.</p>
<p>Első tekintetre fel volt lázítva, meghódítva, ellene-, vagy
belebolondulva az egész társaság, s magában érezte mindenki, hogy
ez nem hiába jött utoljára, ez olyan szerepet jött kezdeni, melyben
együtt fognak játszani valamennyien, ki vigan, ki szomorúan.</p>
<p>Malárdy kérdezősködött az öreg Kadarkuthy báró felől; az ifju
beszélt róla sokat. Igen gyöngéden tudott atyjáról emlékezni.
Látszik, mily előkelő nevelése van. Azt mindenki tudja, hogy az
öreg Kadarkuthy báró nem igen példás életet él: de fiának nem
szabad mutatni, hogy erről valamit tud. Ő egész hódolattal és
kegyelettel beszél atyjáról, a mi neki igen jól illik, s midőn
beszéd közben a kurucz Vasady félvállról valami furcsa megjegyzést
tett az öreg úrra, Viktor szikrázó szemekkel fordult felé:</p>
<p>– Uram! tetszett valamit mondani?</p>
<p>Vasady úgy megszeppent a fenyegető tekintettől, hogy szépen
egyenesre ült mellette, s azt felelte, hogy nem szólt semmit, a min
nehány jókedvű kebel odahátul hallhatóan nevetett, s az egész
társaság örült rajta, hogy a goromba nemes urat az ifjú úr egy
tekintetével úgy megjuhászította. Ez mindnyájuk közös diadala
volt.</p>
<p>Vasady nem is szólt az asztalnál egy szót sem többet.</p>
<p>Az öreg báró Kadarkuthy személyes ismerőse volt Malárdynak, a
nyugalmazott kapitánynyal pedig épen együtt testőrködött Bécsben
több esztendeig. Viktor tudatá velük, hogy édes atyja sokat
emlegette mindkettőjüket. – Említett az ismeretségi évekből olyan
körülményeket, a <span class="pagenum"><a name="Page_78" id=
"Page_78">-78-</a></span> miket az illetőkön kívül más senki sem
tudhatott: Durday hirhedett párbaját a bajor őrnagygyal, a midőn
Kadarkuthy László, mint párbajsegéd viszont a bajor segédével
verekedett meg, s mind a ketten leverték ellenfeleiket.</p>
<p>– Úgy volt, úgy volt! igenlé a vén gárdista ragyogó tekintettel.
Én voltam az ő segédje, ő az enyim, egymásután, lelkem
teremtette!</p>
<p>Az öreg úr Hermina mellől nyujtá kezét az asztalon át Viktornak
s annyira megfogta azt, mintha el sem akarná többet ereszteni.</p>
<p>– Hát még az asszonyok előtt! lelkem teremtette! folytatá
svadronyvezető hangon a nyugalmazott Achilles. Az asszonyok előtt,
ott volt nekünk hirünk, lelkem adta, szedte, vette, ha arról
szabadna beszélni!</p>
<p>Viktor elég gyöngéd volt észrevenni, hogy Eudemia látható
zavarban hajtja arczára a szelet széttárt legyezőjével s ügyesen
félrevitte a beszédet, a nélkül, hogy a derék hadastyánt
megsértené.</p>
<p>– És lám, az én atyám még sem volt oly szerencsés e téren, hogy
nekem oly jó, oly derék mostoha anyát adhatott volna, a minőt én
másoktól irigylek.</p>
<p>Ezt a mondást csak az alispán és neje értheték. Kadarkuthy
László megkérte Malárdy második nejét még leány korában, de ez
Malárdyt választá a zajos hirű főúr helyett.</p>
<p>– Egyébiránt rajtam a sor az anyai szeretetet megérdemelni ott,
hol atyám nem volt azt szerencsés számomra megszerezni, veté utána
halkan és szemlesütve az ifju.</p>
<p>Az alispánné arczáról önkéntelen elmult a szigor e szavakra, a
jövevény előtt minden szív kezde kitárulni, bókjai, hizelgései
mindenkinek ízléséhez voltak alkalmazva, mindenki elhitte, hogy
hizelgése igazmondás, mindenki bámulta szerénységét és bátorságát,
a biztos tapintatot, mely szerint egy társaságban, hova most lépett
először, azonnal mindenkivel tud olyan tárgyról beszélni, a mi azt
érdekli, első tekintetre ki tudja választani, kik <span class=
"pagenum"><a name="Page_79" id="Page_79">-79-</a></span> azok, a
kiknek kegyét meg kell nyernie, és ellenkezőleg azok, a kiknek
ellenében erőt kell mutatnia.</p>
<p>Látszik, hogy ez egy tökéletes világfi… Korántsem azon szeles
gavallérok közül való, kik erővel törnek át a korlátokon, kik szép
arczaikban, szabójuk művészetében s jólhangzó nevükben elbízva
magokat, kérkedő, kihivó arczczal lépnek a világ elé, s nem veszik
észre, hogy ott minden ember épen olyan nagynak tartja magát, mint
más.</p>
<p>Még egy kőszikla volt azonban, mely útjában állott, és az nagyon
erős kőszikla.</p>
<p>Malárdy jól tudá azt, hogy báró Kadarkuthy Lászlónak van egy
bűne, mely mindazon kellemes emléket, mely a múlt évekből közöttük
fenmaradt, bátorságot, gazdag birtokot, nagy nevet lenyom a
serpenyőben: a vallástalanság.</p>
<p>Kadarkuthy kedvencz thémája volt a hit szolgáira nevetséges
adomákat gyűjtögetni, azokat ő több példányban le is íratta s
ismerőseinek kiosztá. – A zajos orgiák közepett gyakran parodiákat
csinált a templomi szolgálatból, a búcsujárásból, szent énekek
dallamaira frivol verseket énekelve, ittas vendégeivel együtt.
Többször kapott ezért criminális actiókat, a mik alól csak nagy
áldozatokkal birta kivágni magát, sőt egyszer annyira elfeledkezett
magáról, hogy egy jámbor szerzetest sajátkezűleg megütögetett, mely
rosszaságának sajnosabb következményeit csak úgy kerülhette ki,
hogy magasan megfizetett orvosi véleményadások által arra az időre,
a mikor az történt, magát őrültnek nyilatkoztatta.</p>
<p>Ezeknek emléke folyvást sötét árnyat vetett Malárdy szívében
azon derült képre, mely abban már egy egész új csendéleti rajzot
kezdett mutatni. Vajjon nem örökölte-e Viktor atyjától
vallástalanságát, nem rontotta-e meg szívében a rossz példa a
hithez ragaszkodást?</p>
<p>Ez pedig első és utolsó kérdés volt Malárdy előtt. A kit azzal
vádoltak előtte, hogy vallástalan, annak semmi erényét sem látta
többé; mert a vallásosságot tartá minden erény alapkövének.
<span class="pagenum"><a name="Page_80" id=
"Page_80">-80-</a></span></p>
<p>E közben a kápolna harangja megcsendült, a vendégeknek ez jel
volt, hogy józan reggelijökkel siessenek, innen a templomi
szertartásra menendők.</p>
<p>A csengetés után ijedelmes arczczal jött be az udvarnok az
alispánhoz sietve, s elakadó lélekzettel adá tudtára azt a véletlen
balesetet, mely a kántort érte, ki az esteli tűzijátékhoz készítvén
előre saját puskáját, egyik cső elpattant s jobb kezét egészen
összemarczangolta; nem volt ugyan benne golyó, csak lőpor, de az
által is képtelenné van téve az ember ez ünnepélyes alkalommal az
orgona melletti szolgálatot teljesíteni.</p>
<p>Az alispán eltitkolhatlanul rossz kedvbe jött e baltudósításra.
Épen az utolsó perczben, a mikor már beharangoztak, s késő a
szomszéd faluba küldeni más kántorért. Az orgonához pedig nem is
értenek ott a falukon. Az egész szertartást megcsonkítja ez a
baleset.</p>
<p>– Tekintetes alispán úr, szólt Viktor szerényen fölkelve
székéről, ha szabad csekély szolgálatomat fölajánlanom, engedje meg
hadd helyettesítsem én ezúttal a szerencsétlen énekest, s egyúttal
hadd küldjem neki ezt a néhány aranyat fájdalmai enyhítésére.</p>
<p>Malárdy szívéről egy nehéz kő látszott lehullani.</p>
<p>– Méltóságod ért az orgonához?</p>
<p>– Sokszor játszottam rajta s tűrhetően, a mint mások
mondják.</p>
<p>– És az éneket hozzá?</p>
<p>– Hangom az igaz, hogy nem valami szép, de legalább helyesen
énekelek.</p>
<p>Ez több volt, mint a mennyit Malárdy várt. Hát még a kivitel
maga! Viktor előre átment a kápolnaterembe, megpróbálni az orgonát.
Az első hangfutam elárulá, hogy mester kezeli a hangszert. Úgy
játszott rajta, mint egy művész, ki a szent zene legmélyebb
titkaiba avatva van, s midőn elkezdé énekelni Pergolesenek
akkoriban híresülni kezdett Stabat Materét, gyönyörű érczcsengésű
sopran hangon, a jelenlevők bámulva tekintének föl rá, a hölgyek
<span class="pagenum"><a name="Page_81" id=
"Page_81">-81-</a></span> lélekzetüket visszafojtva hallgaták,
lelkükbe szívták a hangokat, s önkéntelenül borultak le térdeplő
zsámolyaikra, Malárdy szobortiszta arczán egy pár könycsepp futott
végig.</p>
<p>Ily szívreható ének még nem zengett a Malárdy-kastélyban
soha.</p>
<p>Midőn a szent szertartásnak vége volt, s Viktor egy remek
hangczifrázattal befejezé az orgonajátékot, utána hagyva zúgni a
pedál-sipok elhaló hangjait s azután lejött ő is a gyülekezet közé,
Malárdy megölelte az ifjut és megcsókolá orczáját.</p>
<p>Malárdy megcsókolta egy fiatal ember orczáját.</p>
<p>Ez sem történt még soha az életben. – Még saját fiával sem.</p>
<h2>A NAGY SZEMFÉNYVESZTŐ.</h2>
<p>E pillanattól kezdve meg volt hódítva a leghatalmasabb Malárdy
az ifjú Kadarkuthy által.</p>
<p>A levélben, melyet az alispánnak átadott, az öreg Kadarkuthy
reszkető vonásaival az volt írva, hogy egy gyermekkori igéret
megérett arra, hogy teljesüljön. Emlékezteté őt, hogy még tanuló
korukban felfogadták egymásnak, hogy ha gyermekeik lesznek, azokat
egymáshoz adják et cætera, az öreg úr levele tele volt et
cæterával. Erről a furcsa szokásról rég ismeré őt az alispán.</p>
<p>Ez valóban kedves névnapi ajándék.</p>
<p>Egy leánykérő. Ideálja a vőknek: olyan, a minőről büszke atyák
szoktak álmodozni, a ki gazdag előfogattal hajtat be az udvarra;
otthon urodalmakkal bir s falvairól beszélhet. Kastélyba viszi
menyasszonyát s méltóságos asszonynak czímezteti. Azonfelül
délczeg, daliás alak, a ki mellett még boldog is lehet a nő;
világfi, a ki büszkeségére válik a családnak; és mindenek felett
kegyes, vallásos érzelemben nevelt ifju. <span class=
"pagenum"><a name="Page_82" id="Page_82">-82-</a></span></p>
<p>Ezt könnyen is ki lehetett magyarázni. Az öreg báró bizonyosan
magától távol nevelteté gyermekét; érezve magában, hogy ő hozzá
közel elromlanék; aztán meg ismeretes is az a különös egymásután a
természetben, hogy korhely apának erényes fia támad s bölcs apa
gézengúz fiat nevel. Mindkettőre nem messze kellene példákért
mennünk.</p>
<p>Malárdy szivét annyira megnyerte az ifju báró, hogy az antik
szobor arcza még nyájas is tudott lenni.</p>
<p>Behivta őt magához szobájába, elhagyva vendégeit néhány perczre
s azt kérdezte tőle, hogy tudja-e, mi van azon levélben írva, a mit
édes atyja, a báró úr írt?</p>
<p>Az ifju szerényen lehajtá fejét, s néhány perczig gondolkozott;
azután a gyermeteg őszinteség bizalmával ragadá meg az alispán
kezét:</p>
<p>– Szabad-e reménylenem azt, a mi ott írva van?</p>
<p>Malárdy elmosolyodott. Az örömtől mosolygott-e, vagy az ifju
eredeti nyiltszivűségén?</p>
<p>Neki sem volt szabad kevésbbé nyiltszivűnek lennie.</p>
<p>Megszorítá Viktor kezét és azt mondá neki:</p>
<p>– Ha úgy rendelte az ég, hogy ez teljesüljön, én örülni fogok a
pillanatnak, a melyben önnek ezt mondhatom: legkedvesebb fiam.</p>
<p>Viktor a szerénység tiltakozó mozdulatával vonult vissza.</p>
<p>– Oh nem «legkedvesebb», ne mondja ezt kegyed. Ezzel megrabolnám
Kálmánt, a legkedvesebb czím az ő öröksége.</p>
<p>Az alispán elkomorodva sóhajta fel, s bágyadtan válaszolt:</p>
<p>– Úgy kellene lenni.</p>
<p>– És úgy is van.</p>
<p>– Fájdalom, hogy nincs. Kálmán nagyon hideg hozzám. Ő egészen
elütött tőlem. Semmiben sincs kedvemre s mindig csak szomorúságot
okoz. – Jobban ragaszkodik mostoha anyjához, mint hozzám, édes
apjához. Mindenben <span class="pagenum"><a name="Page_83" id=
"Page_83">-83-</a></span> ellenemre van; elkezdve a ruhától, melyet
viselünk, egész a politikai meggyőződésig. Én büszkeségemet
találtam hivatalomban mindig; ő megveti a hivataloskodást; én
általam magasabb rangkörökbe juthatna, a helyett mindig az
alacsonyabbakhoz szít, s félrevonultsága miatt oly félszeg és
bátortalan kezd lenni, hogy meg nem tud állni egy úri társaságban.
Szégyenem válik belőle s a mi leginkább aggaszt, a mi kétségbeejt
jövendője felől – rájöttem, hogy verseket ír. Verseket! egy ily
meglett, felnőtt ifju, a kinek már a törvénykezési nyelvben kellene
remekelni. – Azt mondják, hogy versei szépek; de hát mi az? hová
fog ez vezetni? A társas életben mindenütt kikaczagják érte: úgy
tekintik, mint ártatlan bolondot. Egy Holdmezey Berey Farkas
collegája, egy nevetséges ember, a kit csak szánalomból nem
kaczagnak ki szemben. Meg van keseredve az a napom, melyben reá
gondolok. Mert ez teszi őt épen oly daczossá, oly fellengzővé
mindenki irányában, hogy egy csavargó poéta nevét többre becsüli,
mint az ország első hivatalnokáét. És ő egyetlen fiam!</p>
<p>Viktor végig hallgatá Malárdy panaszát, a mi az akkori idők
szellemében valóban szivreható bánatos panasz volt. Hiszen még
néhány évtizeddel későbben is azok az előkelő magyar nemesi
családok, mikből irodalmunk vezérei támadtak elő, szégyenpirulva
beszéltek, ha beszéltek, a család nevét széthurczoló elveszett
fiakról, s ügyetlenség volt az idegentől, ha felőlük tudakozódni
talált.</p>
<p>– Ajándékozzon meg alispán úr azon bizalmával, hogy Kálmán
megtérítését bízza reám; szólt Viktor komolyan a bánatos
atyához.</p>
<p>– Hogyan reméli ön azt? Kapott rajta az alispán.</p>
<p>– Nekem sokba fog kerülni. Kálmán nagyon meg fog rám azért
haragudni, gyülölni is fog tán sok ideig; de megteszem ez
áldozatot, kegyed aggodalmáért, s az ő jobbléteért. Még ma meg
fogom őt téríteni.</p>
<p>Az alispán kérdőleg, csodálkozó arczczal tekinte rá, de Viktor
felkelt mellőle s csak annyit felelt: <span class=
"pagenum"><a name="Page_84" id="Page_84">-84-</a></span></p>
<p>– Drasticus cura lesz, de gyökeresen használni fog.</p>
<p>Azzal a család tagjai jöttek közbe; a beszédet félbe kellett
szakítani. Az alispán Viktor karjára füzve lépett ki a vendégek
közé.</p>
<p>Ebédnél még egy székkel közelebb ült Malárdyhoz Viktor, mindjárt
az asztalfő mellett. Vasady úr egy székkel alább degradáltatott.
Hiába, a báró nevezetesebb személy volt, mint ő; az fait accompli,
s a fait accompli-k előtt akkor is divat volt már meghajolni.</p>
<p>Az egész ebéd alatt tudta foglalkoztatni az egész társaságot az
ifju jövevény. Szikrázó ötletei egymásra következtek; a mit
elmondott, abban annyi finomság volt, a legcsipősebb dolgokat úgy
be tudta hengergetni jóízű előadása zamatjába, hogy még az
érdeklett maga is kénytelen volt azokat kedveseknek találni.</p>
<p>És a mellett tudott inni úgy, a hogy senki más; – és nem
látszott meg rajta.</p>
<p>Ez a fődolog.</p>
<p>A ki egy pohár bortól leiszsza magát, az részeges, semmirekellő,
a ki tíz pohár után is józan marad: az derék, gavallér ember.</p>
<p>Eleinte Vasady azt a tréfát akarta magának megszerezni, hogy
áldomásozni kezdett a jelen levő nevezetes férfiakért sorban, s a
poharát mindig Viktorra köszönté.</p>
<p>Viktor állott elébe s kiitta poharát, egész a körömpróbáig;
mikor aztán a férfiakon végig mentek, akkor Viktor mondá: «szállok
kendnek!» s elől kezdé a hölgyeket s végig áldomásozott értük, s
hogy a poharak nem ártottak meg neki, bizonyíták azon ragyogó
ötletek, találó szójátékok, mikkel toasztjait felczifrázta; de
bizony Vasady úr a vége felé csak alig birta már mozgatni a
nyelvét.</p>
<p>Szerencsére az alispán jelt adott a felkelésre. Viktor arczán
még csak szín tekintetében sem látszott meg a poharazás; csak
szemei ragyogtak kissé élénkebben, mint az előtt, s egy kis
izgatottság látszott ajkai körül, a mi neki igen jól illett.
<span class="pagenum"><a name="Page_85" id=
"Page_85">-85-</a></span></p>
<p>Annyira magánál volt, hogy midőn a delnőket a társalgási terembe
kelle vezetni, két hölgy közül Eudemiának nyújtá karját, és nem a
szépség királynéjának; különbséget tudva tenni az etiquette és a
szív parancsai között.</p>
<p>A társalgási terem már akkor el volt készítve az ünnepélyt
fűszerező mulatságok számára. A terem egy harmada fel volt emelve
szinpad gyanánt s festett függönyökkel ellátva.</p>
<p>Oh nem! Itt nem fogunk azért szini előadást látni, még abban az
időben nem volt nálunk kimondva az a vakmerő eszme: hogy egy ember
leírjon valamit, a másik azt elbeszélje, és a harmadik fizessen
érte, a miért azt meghallgatja. Esze ágában sem volt senkinek
szinjátszó társaságot sejteni a festett függönyök mögött; nem is
tartotta volna senki illendőnek, hogy egy magyar ember befesse a
képét pirosra, fehérre, hamis szakállt kössön az állára s előálljon
azzal a hazugsággal, hogy ő Oloferno Vitellezzo, a ki az apjáért
boszút akar állni. Ilyen bolondoskodás még akkor magyar emberhez
nem illett.</p>
<p>Hanem emeltetett ama szinpad egy nagy, nevezetes szemfényvesztő
előadásai végett, ki épen ez ünnepélyre jött Afghanistánon
keresztül Asztrakánból; teljes czíme: «Magister Ludolphus de Cairo;
professor magiæ; elismert feketeművész és boszorkánymester; az
orosz czár udvari szemfényvesztője; a nagy Philadelphia egyetlenegy
tanítványa; a double vue feltalálója, az escamotage és indiai
bűvészet avatottja; a chaldeai bölcsek kövének birtokosa;
aranycsináló és patkányűző», egy szóval nagy ember.</p>
<p>A társaság elhelyezé magát a körbe állított székeken, mik a
szinpad elejét elfoglalták; a hölgyek legelől; Durday odahátul
gorombáskodott valakivel, míg Vasady fogott magának egy
szerencsétlen esküdtet, annak magyarázott erősen s azt hitte
magában, hogy ez most abból ért valamit.</p>
<p>Viktor nem ült le; a hölgyek körül forgott, majd egyikkel, majd
másikkal beszélve, legtöbbet Eudemiával és az alispánnéval;
legkevesebbet szólt Herminához. A szép <span class=
"pagenum"><a name="Page_86" id="Page_86">-86-</a></span> leányka
elmélázva ült karszékében, s csak néha pillantott lopva az ifju
után, ki oly hidegen látszott vele bánni.</p>
<p>– Nézze kegyed, mademoiselle, szólt Viktor Eudemiához, a jámbor
atyafi hogy előre tolakodott, hogy bámul a festett függönyre
jövendő bámulata előérzetében. Ő most nem lát senkit, csak a
szemfényvesztőt. Előre tudom, hogy minden kilőtt zsebóra az ő
zsebében lesz megtalálandó.</p>
<p>A függönyön túl hármas csengetés adott jelt, a kárpitot
szétvonták s ott volt látható Monsignore de Cairo a sötét vörössel
bevont szinpad közepén, máguszi talárjában, hatalmas hegyes
süveggel s tarka pálczával a kezében, a hogy indiai máguszok
szoktak járni.</p>
<p>Eleinte a közönségesebb egyiptomi bűvészet csodáit mutatta be
bámulóinak: töltögetett a csodapalaczkból sört, bort és
szilvóriumot, a bámuló atyafi ivott mindenikből s mondott rá
egy-egy fél terrem – – tét.</p>
<p>Viktor nem sokat ügyelt a bűvészre: az egész komédia alatt hátat
fordítva neki, fecsegett Eudemiával.</p>
<p>Az orosz czár első szemfényvesztőjét ez piquirozni kezdte,
leszállt a szinpadról s Viktor vállát érinté varázsbotjával, a min
az öreg Malárdy atyafi nagyon bámult, hogy Viktor rögtön tengeri
macskává nem változott.</p>
<p>– M’sieu le baron, donnez moi’n bague. Egy gyűrűt; s’il vous
plait.</p>
<p>Viktor könnyedén bólintott felé s levont az ujjáról egy szép
smaragdköves gyűrűt s két ujja közé fogva, odanyujtá azt a
keletindiai bűvészek nagy mesterének, s tovább beszélt
Eudemiával.</p>
<p>– Voici m’sieurs et m’dames, szólt a bűvész összefogott marokkal
gesticulálva a közönség előtt; látják önök ime az a gyűrű, a mit a
báró úr nekem átadott, most itt van a kezemben.</p>
<p>Azzal felnyitá a markát… és maga is hátra hökkent; – mert a
gyűrű nem volt ott.</p>
<p>– Most is itt van az ujjamon, szól Viktor félvállról hozzá; s
még egyszer oda adta neki a gyűrűt. <span class="pagenum"><a name=
"Page_87" id="Page_87">-87-</a></span></p>
<p>A keletindiai maguszok utóda nagyon furcsa szemeket vetett rá e
tréfa után s most már nem maradt a veszedelmes néző közelében,
hanem visszament szinpadára, ott végezte a hocuspocust, megtörte a
gyűrűt mozsárban, beletömte a pisztolyba, kilőtte a levegőbe.</p>
<p>Viktor azalatt egyik helyről a másikra ment s a mint a jámbor
atyafi előtt elhaladt, vállára ütött neki.</p>
<p>– Vigyázzon magára atyafi, mert a muszka elcseréli a fejét.</p>
<p>Miután nevetve előre ment ismét, Hermina mellett volt egy üres
szék; oda leült.</p>
<p>A leány nem nézett reá. Egyik keze a szék támlájára volt
nyugtatva; egy pillanatra érzé, mintha Viktor hozzá ért volna; de
azért nem vonta azt vissza onnan.</p>
<p>– Voici m’sieurs et m’dames, szólt a nagyhatalmú
boszorkánymester, a mint a pisztolyt kilőtte; a báró úr gyűrűje ott
van ama kék kabátos nobili zsebében.</p>
<p>A jámbor atyafi megrettenve kapott két zsebéhez s elkezde
szabódni:</p>
<p>– De itt úgy segéljen, nincsen! Az én zsebemben ugyan
nincsen.</p>
<p>S nagyobb igazság kedvéért, valahány zsebje volt, mind
kiforgatta a publikum szemeláttára, nem volt azokban egyéb, mint
egy kova, meg egy aczél, meg egy kis bükkfatapló; a gyűrű nem
került elő.</p>
<p>Az egyiptomi mágusok tanítványa láthatólag meg volt zavarodva e
felfedezés által. – Hol van hát a gyűrű?</p>
<p>A társaságban kezdett e kérdés zavart idézni elő; mindenki
kereste, a midőn egyszerre Hermina felsikolt, odatekintenek; a
leány megrémülve néz balkezére: a gyűrű ott volt a második
ujján.</p>
<p>Hogyan került oda? Ki tette rá? azt senki nem birta megfejteni,
s növelte a bámulatot még az, hogy a mint Hermina le akarta a
gyűrűt húzni, az oly szorosan volt az ujján, hogy le nem jött róla.
Minden ebbeli törekvés meghiusult. A gyűrűnek ott kelle maradni.
<span class="pagenum"><a name="Page_88" id=
"Page_88">-88-</a></span></p>
<p>– Azt kegyed kénytelen lesz örökké viselni, súgá Viktor Hermina
felé. Nem hallhatta azt senki más, csak a leány. Nem vehette észre
senki más azt a bűvsugárt, a mi a leány szemeibe villant – a gyűrű
kövéből – és az ifjú szemeiből…</p>
<p>… Mikor az ilyen szemfényvesztő nagymesterek munkáját valaki
ügyesen el tudja rontani, az mindig meg szokta nyerni a nagy
közönség tetszését; abban bizonyos elégtétel-félét szoktak
találni.</p>
<p>A mágia nagymestere igen sokat vesztett részvényei értékéből ez
intermezzo által s hogy e feletti bosszuságát álczázza s a közönség
figyelmének más tárgyat adjon, elkezdett mindenféle kezeügyébe
akadó tárgyat bámulandó ügyességgel nyeldesni: kések, villák,
később egész kardok, ivópoharak, szelenczék tünedeztek el
rettenetes torka sötétjében, mikért azután cserében nem restelt
néha-néha tüzet és szikrákat okádni vissza s véghetetlen mennyiségű
szalagot húzni ki orrából, szájából.</p>
<p>Az öreg atyafi egyre növekedő buzgalommal bámulta e rendkívüli
csodatéteket. Bámultában egészen előre jött már a szinpadig s
egyszerre csak megszólalt:</p>
<p>– Hallod-e te muszka? Hallod-e komédiás! Nyelj el hát engem, ha
tudsz.</p>
<p>A máguszok nagymestere nagy szemeket mereszte rá.</p>
<p>– No nyelj el engem, ha igazi ördöngös vagy; nyelj el
engemet.</p>
<p>A társaság kaczagni kezdett e furcsa ötletre.</p>
<p>– Avec plaisir. Igen szivesen. Viszonza az ezermester, megértve
a naiv kivánatot. Tessék leülni ide a székre.</p>
<p>Az érdemes atyafi elbízott ragyogástól mosolygó arczczal mászott
fel az emelvényre, s vitéz önhittséggel foglalt helyet a mutatott
széken, mint a ki dolgáról annyira bizonyos, hogy ellenfele
törekedéseit mind lehetetlenségnek tartja.</p>
<p>– Megengedi ön, signore nobili, hogy e rendkívüli műtéthez némi
kis előkészületet tegyek. Par exemple: nem <span class=
"pagenum"><a name="Page_89" id="Page_89">-89-</a></span> lenne ön
oly kegyes, hogy előbb lehúzná a sarkantyús csizmáit, félek, hogy
azoknál fogva fennakad.</p>
<p>Az öreg atyafi neki feszíté az egyik lába hegyét a másik
sarkának s nagy tusakodással lehúzta az egyik csizmát. Még mindig
mosolygott.</p>
<p>A bűvész felvette tenyerére a nagy bagariát.</p>
<p>– Voici m’sieu et m’dam! egy csizma. Spiriti miei ubedite! A
bűvész eltátotta a száját s a csizma egy percz alatt eltünt.</p>
<p>A jámbor atyafi csak úgy nézett utána: vajjon visszakerül-e még
s lesz-e belőle újra csizma? Ezt bizony lenyelte.</p>
<p>– Kérem a másikat is.</p>
<p>Ennek a lehúzása most még nagyobb küzködésbe került, s a
becsületes atyafi képe nagyon komoly vonásokba kezdett húzódni, a
midőn azt is átadta a boszorkánymesternek.</p>
<p>– Allez, tournez! Egy percz alatt az is eltünt.</p>
<p>A becsületes ember nagyon kezdett már feszengeni a széken. Ez
nem jól megy. Egy kicsit izzadott a homloka.</p>
<p>– No már most revenons a nos moutons signore nobili. Tartsa ön
magát nyugodtan.</p>
<p>A bűvész egy szabómértéket vett elő s tetőtől talpig megmérte az
atyafi testi hosszúságát.</p>
<p>– Accurat! Épen elegendő. No már most mindjárt készen leszek.
Csak még egy kis türelem, signore nobili; maradjon ön veszteg.</p>
<p>A jámbor ember kékült, zöldült, a mint a bűvész idegen bűbájos
szavakat szórt feléje, s midőn háromszor körüljárta, ez mindig
hordta a fejét körül utána, akár merre járt. Majd elejté az állát,
olyan hosszú lett a képe.</p>
<p>Végre a bűvész mindennel készen lévén, elkezdte a fogait
kiszedegetni: természetesen, hogy mikor ilyen nagy testet lenyel,
útjában ne legyenek. Először egy pár zápfogát vette ki s letette az
asztalra, azután az első fogait szedegette ki. <span class=
"pagenum"><a name="Page_90" id="Page_90">-90-</a></span></p>
<p>De már ezt nem várta végig a jámbor ember, hanem felugrott a
székről s iramodott lefelé a szinpadról.</p>
<p>– Hohó! signore; nem addig van az, kiáltá utánna a bűvész s egy
szökéssel utolérve, megragadta gallérjánál fogva az iramodót;
tessék csak itt maradni, tessék helyt állni, ha kivánta.</p>
<p>A jámbor úr eleinte azt hitte, hogy kiránthatja magát a bűvész
kezéből, hanem a mint azután vette észre, hogy óriási erővel fogja
meg kezeit, oda vonja magához, mint erőtlen gyermeket, a ki hiába
rúg-kapál mestere térdei között, akkor elkezde ordítani
torkaszakadtából.</p>
<p>– Jaj nekem! Tekintetes alispán urambátyám, ne hagyjon. Ne
engedjen ennek az ördögnek elnyelni. Nagyságos muszka úr, ne
nyeljen el. Két gyermekem, feleségem van odahaza: ereszszen el,
bizony soha sem jövök többet ide.</p>
<p>Mentül jobban ordított a megrettent atyafi, annál nagyobb
hahotával kaczagott a néző sereg. Valami hallatlan komikum volt egy
vén bolond ember kétségbeesésében, ki attól fél, hogy saját
kivánatára lenyeletik.</p>
<p>Az alispán inte a bűvésznek, hogy szakítsa végit a tréfának; őt
mégis sértette az, hogy egy Malárdyt, bármilyen szegény és ostoba
is, a népség színe előtt így csúffá tesznek; ő maga nem nevetett
azon s jól esett neki észrevenni, hogy Viktor is mily megvetéssel
nézi e histriói tréfát.</p>
<p>A megszabadult atyafi bőgve jött le a szinpadról s kezet akart
csókolni az alispánnak, hogy nem engedte őt lenyelni.</p>
<p>– Menjen kend, vén bolond, takarodjék ki innen! kiálta rá
haragosan az alispán, mire a szegény ember nagy rívással sántikált
ki mezítláb a szobából; csak odakinn kezdvén egy kicsit magához
térni a nagy ijedtségből.</p>
<p>– Hogy az Isten büntesse meg a pokolra valóját: bizony elnyelt
volna, ha a tekintetes urambátyám meg nem tiltja neki.</p>
<p>Odakünn átadták neki a csizmáit, miket nagyon gyanusan
nézegetett össze kívül-belül, mielőtt felhúzta <span class=
"pagenum"><a name="Page_91" id="Page_91">-91-</a></span> volna s
többet semmi pénzért vissza nem ment volna a terembe.</p>
<p>A keletindiai máguszok nagymesterének ez a tréfa ismét részére
hódítá a közönséget; ez diadal volt. Most azt hivé, hogy eljött a
percz, melyben az iménti kudarczvallásért báró Kadarkuthynak
visszatorlást adjon.</p>
<p>Ismét lejött hozzá az emelvényről, ismét érinté bűvpálczája
végével.</p>
<p>– M’sieu le baron, legyen olyan jó, donnez moi un pièce de
monnaie.</p>
<p>– Szivesen.</p>
<p>– Un écu, par exemple. Egy tallért.</p>
<p>– Akár kettőt.</p>
<p>A báró kivonta belső zsebéből selyem erszényét, kivett belőle
egy koronás tallért s odanyomta a bűvész markába.</p>
<p>A bűvész azon perczben kiejté azt kezéből: ijedten kiáltva fel:
«diable!»</p>
<p>– Nekem tetszett ezt mondani?</p>
<p>– Nem, de ez a tallér…</p>
<p>– Tüzes volt talán?</p>
<p>– Az nem, hanem ütést adott a karomnak.</p>
<p>– Ez a tallér? Lehetetlen az, szólt Viktor s felemelé nyugodtan
az elejtett pénzt s ismét odaadta az ezermesternek.</p>
<p>Az másodszor még nagyobb ijedelemmel ejtette el.</p>
<p>– Ez villanyütés.</p>
<p>Viktor mosolygott.</p>
<p>– Csak nem hiszi ön, hogy egy villanygép van elrejtve e
tallérban?</p>
<p>A bűvész még egyszer fel akarta azt venni a földről, s akkor még
nagyobb ütést kapott a könyökén végig valamennyi sajgó inára.</p>
<p>Akkor szeme közé nézett Viktornak s egész őszinteség hangján
mondá neki, leemelve fejéről kabbalistikus süvegét: <span class=
"pagenum"><a name="Page_92" id="Page_92">-92-</a></span></p>
<p>– Serviteur, m’sieu le baron: megyek én onnan, a hol nagyobb
szemfényvesztőt találok, mint magam.</p>
<p>Azzal felfutott a szinpadra, összehúzta a függönyöket s kidugva
a nyiláson fejét, bohókás ábrázattal mondá:</p>
<p>– Az első felvonásnak vége. Tessék fütyülni.</p>
<p>A földön heverő tallért azután többen próbálták még fölemelni.
Mindenki meggyőződött róla, hogy az, a mint valaki tenyerébe veszi,
olyan görcsöket okoz minden érző inában, hogy kénytelen ismét
letenni.</p>
<p>– De hát miért nem árt nekem? szólt Viktor mosolyogva s
felmutatta a kezébe vett ártalmatlan pénzt.</p>
<p>Mindenki esküdött, hogy annak az érintése pokolbeli
veszedelemmel jár.</p>
<p>– Hermina kisasszony legyen tanum, hogy tallérom ártalmatlan,
szólt ekkor Kadarkuthy a hallgatag leánykához fordulva.</p>
<p>– Az Istenért, Hermina! kiálta rá Eudemia, hozzá ne nyúlj, mert
rögtön elájulsz. Chère maman ne engedje, ne engedje.</p>
<p>Hermina gondatlan bizalommal nyújtá Viktor elé kezét: az ifju
odaszorítá a kezébe a koronás tallért, és ime a lányka keze nem
rándult meg tőle; de mélyebben a szív táján, ott, ott igézett még
erősebb bűbáj, a mint így kezeik egymásban feküdtek. A nézők
bámulva kiálták, hogy csoda történik; pedig igen mindennapi dolog
történt: egy ifju leány, egy ifjú férfi beleszerettek egymásba.</p>
<p>Egyik kéz a másikban… hiszen csak bűvészi fogás volt. Senki sem
tekintheté azt másnak. Csak az a halavány, barna ruhás ifju, ki
eddig ott ült mostoha anyja háta mögött, lépett kedvetlen arczczal
Viktorhoz s kezét annak karjára téve, kényszeríté testvére kezét
elbocsátani s hozzá fordulni; mialatt halkan fülébe sugá:</p>
<p>– Ön is hallotta már Galvani találmányának hírét?</p>
<p>(Ezt még akkor csak a tudomány adeptusai ismerték.)</p>
<p>Viktor egyenes válasz helyett meleg kézszorítással üdvözlé az
ifjut. <span class="pagenum"><a name="Page_93" id=
"Page_93">-93-</a></span></p>
<p>– Ah ön az, Kálmán? Régóta keresem és nem tudom önt fölfedezni;
különben régen felkértem volna, hogy részesítsen bennünket azon
sokkal magasabb művészet élveiben, a mikhez mi együgyű
szemfényvesztők nem értünk.</p>
<p>– Mi az? kérdé az ifju megzavarodva.</p>
<p>– Ön költő: a költő pedig a legnagyobb bűvész a világon. Ez
odafenn csak gyűrűket és zsebórákat tud elbűvölni, a költő pedig
sziveket. Én hallottam, hogy ön igen szép költeményeket ír.</p>
<p>Az alispán boszus meglepetéssel tekinte Viktorra, ki egészen
mást igért neki, de Viktor kikerülte szemeit.</p>
<p>Az ifjú költő most még nagyobb zavarba jött; tudta, hogy atyja
előtt e tárgyról beszélni kellemetlen.</p>
<p>– Kérem, szólt akadozva, azok mind igen együgyű dolgok; sohasem
voltak arra szánva, hogy mások által ismerve legyenek.</p>
<p>– Sőt én ellenkezőleg tudom; én igen szép méltánylattal
hallottam azokat említeni; azt mondják, hogy gyöngyei a
költészetnek.</p>
<p>Sohasem érzi magát az ember szavakban oly szegénynek, mint ha
költő és műveiért szemközt dicsérik. Kálmán elpirult és lesüté
szemeit, valami olyanformát akart mondani, hogy ő maga nagyon
gyarlóknak találja munkáit, hanem ekkor közbeszólt mostoha anyja,
az alispánné:</p>
<p>– Szépek biz azok, akárki mit beszél. Én elolvastam egyet-egyet
tízszer is; s mindig sírtam rajta. Nekem tetszett. A kinek nem
tetszik, írjon jobbat. Eredj Kálmán, hozz elő egyet; azt a szépet,
a mivel mindig megríkattál, meg azt a másikat, a mit Hermina húgod
emlékkönyvébe írtál. Olvasd el az én kedvemért.</p>
<p>– Ugy-e bár, tekintetes alispánné asszonyság, szólt Viktor
mohón, kegyed is óhajtja, kívánja ezt Kálmán barátomtól: no ne
húzza ön vissza kezét, engedje, hogy Kálmán barátomnak nevezzem.
Lássa: jó anyja kedveért tegye meg, ha az én kértemre nem, olvasson
fel egy párt szép költeményeiből. <span class="pagenum"><a name=
"Page_94" id="Page_94">-94-</a></span></p>
<p>Az alispán haragtól villámló szemekkel tekintgetett Viktorra s
akará neki mondani: «meg van ön tébolyodva?» De Viktor sem oda nem
nézett, sem közel nem ment hozzá.</p>
<p>Végre többen is kezdték unszolni Kálmánt, hogy olvasson fel
költeményeiből, míg a tétovázó ifju engedett a rábeszélésnek s
kiment, hogy munkái közt keresgéljen.</p>
<p>Az alispán nem tűrhette tovább. Fölkelt székéről.</p>
<p>– Mi menjünk addig pipázni, szólt, Vasady vállára ütve, majd ha
a második felvonás kezdődik akkor visszahívhatnak bennünket.</p>
<p>Még egy pár vasfejű atyafi követte, a többi ott maradt a tudós
mulatságra.</p>
<p>Kálmán természetesen nem jött vissza a terembe; Viktornak
kellett érte deputatióba menni s erőszakkal hozni vissza egy csomag
vers kiséretében, melynek minden színű és alakú papirjai közül a
szerző épen nem tudott választani.</p>
<p>Az alispánné ízlésének kellett határozni; az a mi ő neki úgy
tetszett, azt olvassa fel Kálmán.</p>
<p>A jó fiú szót fogadott, nagy szégyenkedve helyet foglalt a
középre kitett asztal mellett, s felolvasott valami hőskölteményt
Belgrád alatti harczról, a miben elég csinos alexandrinusokban volt
megénekelve Hunyadi hős vitézsége, a törökök veresége, néhol szép
phantasia és költői emelkedettség tünt ki a munkából, mely mintegy
száz versszakra terjedt.</p>
<p>A mű felolvasása után mindenki Viktorra nézett. Épen így lesi
mai világban a közönség előadott mű után a criticus
szemöldökét.</p>
<p>Viktor különös zavarban látszott lenni, ajkait harapdálta,
homlokát dörzsölé, s minden mozdulattal iparkodott kifejezni, hogy
ő most valami igen kényelmetlen helyzetben érzi magát s szeretné,
ha nem kellene véleményt mondania.</p>
<p>– Nos, hogy tetszik? szólt az alispánné, egyenesen felé
fordulva. Hát nem szép-e? <span class="pagenum"><a name="Page_95"
id="Page_95">-95-</a></span></p>
<p>– Oh, szép! szólt Viktor akadozva, s nem akart többet
mondani.</p>
<p>De az alispánné ezzel nem érte be, ő azt akarta, hogy Kálmánját
magasztalják, dicsérjék, úgy, a hogy ő.</p>
<p>– De nagyon szép, és ha kegyednek valami nem tetszik benne,
mondja meg; Kálmán ki fogja azt igazítani.</p>
<p>Viktor csak huzódozott, míg végre kimondá, hogy biz az szép, de
már ez a tárgy ki van dolgozva, bizonyos Csik-Marjai Ferencz nevű
poéta által; nem ismeri azt Kálmán?</p>
<p>Az ifju nyugodt, tiszta becsületes arczczal felelé, hogy nem.
Hírét sem hallotta a költőnek.</p>
<p>– Erdélyben élt, viszonzá Viktor.</p>
<p>Kálmán szeliden mondá, hogy szeretné azt a művet is megismerni,
ha nem találkoznak-e felfogásaik némi részben?</p>
<p>– Tudom könyvnélkül e művet, még gyermekkoromban megtanultam,
szólt Viktor, ha kívánja ön, elmondom.</p>
<p>Mindenki figyelmesen hallgatott rá.</p>
<p>És akkor Kadarkuthy elmondá az ismeretlen poéta költeményét.</p>
<p>Kálmán minden újabb strophánál halaványabb lett, térdei
reszkettek, lélekzete elállt; a Viktor által elmondott versezet
szórul szóra az övé volt.</p>
<p>A társaság egy része épen úgy meg volt zavarodva, mint maga
Kálmán, Hermina arcza égett a szégyentől; míg mások gúnyosan
suttogák, hogy ez épen azon mű, melyet Kálmán sajátja gyanánt
olvasott fel, betűről betűre ugyanaz.</p>
<p>Kálmán úgy állt az olvasó asztal mellett, mint a ki egyszerre
megtébolyodott. Elsápadt, szemei elmeredtek, kezeiben összetört az
irás, egy szónak nem volt ura. A világ elfordult vele, tekintete
előtt összefolytak a tárgyak; nem látott, nem hallott semmit, csak
egy érzése volt, az, hogy munkáját, melyet mostoha anyján kívül nem
hallott senki, melyet soha kezéből ki nem adott, most könyv nélkül
elmondják előtte, s azt állítják, hogy azt a művet, <span class=
"pagenum"><a name="Page_96" id="Page_96">-96-</a></span> a minek
minden szavát saját szelleme súgta tolla alá, egy soha nem hallott
nevű poéta írta régen, távol Erdélyországban, ezelőtt ki tudja hány
esztendővel?</p>
<p>Ez valami átkozott bűvészet! Itt a legészvesztőbb varázslat
történik, mely közel viszi az embert a megtébolyodáshoz.</p>
<p>E kínos bódulásból csak mostoha anyja szavai rázták föl Kálmánt.
A derék asszonyság igen becsülendő következetességgel azt mondá
Viktornak:</p>
<p>– Ha báró úr ezt már más poétánál is olvasta, az arra mutat,
hogy az a másik vette azt Kálmánomtól és nem Kálmánom ő tőle.</p>
<p>Eudemia sziszegve sugá Hugó Oszkárnak, hogy ezt Viktor még
gyermekkorában tanulta.</p>
<p>Viktor pedig elég kegyetlen volt, komoly arczczal azt állítani,
hogy hasonló véletlen találkozások gyakran megtörténnek a
költőknél.</p>
<p>Kálmán hirtelen felkapta iratait s elsietett a teremből, olyan
dúlt arczczal, hogy az alispánné jónak látta utána küldeni Hugó
Oszkárt, hogy nézze meg, hová megy.</p>
<p>Hugó Oszkár sietett utána, útközben találkozott egy kis
szobalánynyal, annak meg kellett csipdesni az orczáját; mire Kálmán
szobájához ért, annak ajtaját zárva találta.</p>
<p>Megijedt: «Ez képes megölni magát» s elkezdett ádázul dörömbözni
az ajtón.</p>
<p>Kálmán felnyitá azt előtte.</p>
<p>– Hát te mit csinálsz itt? kérdé tőle Hugó Oszkár, elbámulva az
ifju állapotján.</p>
<p>Kálmán felső kabátját levetve egy nagy nehéz buzogányt tarta
kezében.</p>
<p>Válasz helyett azt kérdezte Hugó Oszkártól:</p>
<p>– Én tudok ezzel a buzogánynyal száz malomvágást (mouliné)
tenni: hát te hányat tudsz?</p>
<p>– Én talán egyet sem, szólt az ifjú piperkőcz s a mint kezébe
vette a buzogányt, egy párt kanyarított vele a levegőben szanaszét
hordozott karral, azután letevé. <span class="pagenum"><a name=
"Page_97" id="Page_97">-97-</a></span></p>
<p>– Ah, nem úgy kell azt. Kinyújtva kell maradni a karnak, csak a
kézcsukló mozoghat. Így ni, szólt Kálmán, kezébe kapva a buzogányt
s elkezdé azt szabályos körforgatokban pörgetni feje körül, hogy
arcza egészen kipirult bele.</p>
<p>– Elég már! Assez! kiabált rá Hugó Oszkár. Bizony kiszalasztod a
kezedből s agyonütsz vele. Hagyd már abba, vagy ereszsz ki a
szobából.</p>
<p>– Nem. Kereken száznak kell lenni! monda Kálmán s forgatta
tovább a buzogányt, mialatt Hugó Oszkár meghúzta magát egy szekrény
mellé, ki nem osonhatván, minthogy Kálmán épen az ajtó előtt állt
és ott végezte azt a veszedelmes productiót.</p>
<p>Mikor ennek vége volt, akkor ismét más próbatétre szólítá fel
Kálmán az ifjú piperkőczöt:</p>
<p>– Fel tudod-e emelni ezt a széket egy lábánál fogva, úgy, hogy
egyenesen állva maradjon?</p>
<p>Hugó Oszkár megpróbálta s szépen feldönté a széket.</p>
<p>Kálmán lehajolt és felemelte azt merően a légbe:</p>
<p>– Így ni.</p>
<p>– Sapperlot, hiszen te valóságos athléta vagy.</p>
<p>– Be tudnád-e hajtani karomat?</p>
<p>– Hadd látom.</p>
<p>– Fogd meg két kézzel, feszítsd neki magadat; úgy-e hogy nem
megy.</p>
<p>– Bravo, bravo barátom! Te elmehetsz magadat produkálni, mint
akrobata.</p>
<p>– Úgy-e? kérdezé az ifju, s olyan büszkén villogtak szemei.</p>
<p>– Épen jó alkalmad lesz rá. Most kezdődik a második felvonása a
komédiának, az akrobatai látványok: még te is produkálhatod
magadat. Sapperlot, micsoda erős fogásod van.</p>
<p>Kálmán nevetett, egészen jó kedve volt. Visszahagyta magát
vezettetni a terembe. Arcza ki volt pirulva az erőgyakorlattól,
szemei ragyogóbbak, mint máskor. Hugó <span class=
"pagenum"><a name="Page_98" id="Page_98">-98-</a></span> Oszkár
nagy panaszkodva mondá el odabenn a hölgyeknek, hogy Kálmánt milyen
etrange divertissements között találta, hogy megropogtatta
csontjait; hisz ez valóságos vasgyúró, «croque mitains», ni
milyenek a kezei.</p>
<p>Kálmán hagyta a hölgyeket szörnyűködni kezeinek vörös
állapotján, kidagadt erein, s egy-egy félrelopott pillantással
odatekinte közben Viktor fehér kezeire, miknek nőiesen gyöngéd bőre
tanusítá, hogy nem sokat törték magokat férfias munkában.</p>
<p>Valamire másra is gondolt akkor.</p>
<p>Azonközben folyt az előadás az emelvényen. A bűvész társa az
északi Hercules, a török szultán első falramászója, a soha le nem
győzött Titanides Sámson emelgetett ott mázsákat, vasrudakat
kezével, lábával, fogaival, s hányt-vetett ágyúgolyókat a levegőbe,
s tördelt patkókat kétfelé.</p>
<p>A hirhedett férfi idomtalan köpczös alak volt, olyan vastag,
duzzadt izmokkal, hogy azokon alig lehetett az emberi idomokat
kivenni. A mellett hosszú, fekete szakálla volt, a fején pedig
török fez, a mi őt rettenetessé tette.</p>
<p>Az ember mindig nagyobb csodákat kezdett el mívelni,
krajczárokat harapdált ketté fogai közt, kardcsapásokkal
puskacsöveket aprított el s két ujjával szuronyos puskákat
emelgetett fel, hegyeiknél fogva.</p>
<p>A delnők szörnyűködve takarták el szemeiket legyezőikkel egy-egy
életveszélyes látvány előtt, Kálmán szemei sováran kisérték az
athleta hatalmas mozdulatait, néha egyet nagyot sóhajtott rá s
félrenézett Viktor felé, ki egykedvűen suttogott testvérével, nem
ügyelve az egész komédiára.</p>
<p>A testerő hatalmas nyilatkozványai mindenkor gyönyörködteték a
közönséget. Még mai nap sincs azon mit csodálkozni, hogy ez előtt
nyolczvan évvel egy magyar főúr salonjában akrobátai látványok
mulattatának válogatott vendégsereget. A circus még ma is
népszerűbb a tragœdiánál, beleértve a «népszerű» fogalmába nemcsak
a karzatot, hanem a páholyokat is. <span class="pagenum"><a name=
"Page_99" id="Page_99">-99-</a></span></p>
<p>Titanides Sámson mutatványait mindenki megtapsolá, a ki
félórával elébb Kálmán költeményeit ásítva hallgatta, szégyenét
sziszegve nézte.</p>
<p>Ott volt maga az alispán is és a derék Vasady úr.</p>
<p>Vasady hat izmos juhászlegényt biztatott fel, hogy e díszes
alkalommal ötven tallér versenydíjért birkózzanak meg a görög
athlétával; a legények ott vártak már a szinpadon, felgyürkőzve és
felpálinkázva. Ez volt az előadás koszorúja.</p>
<p>Az athletának még nehány leszegezett léczet kellett feltépni a
padlóból, s egy pár mázsa követ széttöretni a mellén pörölylyel,
hogy egy kissé kifáradjon: – ne mondják róla azt, hogy pihent
erővel mérkőzik meg ellenfeleivel.</p>
<p>Mikor ezzel is elkészült, akkor Vasady inte a juhászlegényeknek,
hogy lépjenek ki a síkra.</p>
<p>Jó izmos legény volt az egyik, a ki elégszer verekedett már
kocsmákban, s egy maga kihányt onnan tíz legényt, ha dühbe hozták.
Ez mérkőzött legelébb össze a vasgyúróval.</p>
<p>A Sámsonnak az a furcsa fogása volt, hogy nem engedte az embert
a derekához közel jutni, hanem eléje nyújtá két vastag karját s
jobb térdét kifeszíté; a mint azután ellenfele belékapaszkodott, ő
hirtelen megkapta mindkét kezével annak jobb karját, s egy pillanat
alatt keresztül vetette a vállán.</p>
<p>Mielőtt a legénynek ideje lett volna elmondani azt a rövid
káromkodást, már a földön feküdt a birkózó háta mögött; maga sem
tudta, hogy jött oda.</p>
<p>Épen úgy járt a másik is.</p>
<p>Most a harmadikra került a sor, ez is híres zsákemelgető volt.
Úgy hítta minden ember, hogy «az erős Marczi».</p>
<p>– Aztán ne hagyd ám magadat, Marczi! kiálta fel rá Vasady, a
kinek kezdett a jó kedve fogyni, hogy választottaival mind ilyen
könnyen elbánnak.</p>
<p>– De iszen, nem is, szólt hetykén az erős Marczi, s <span class=
"pagenum"><a name="Page_100" id="Page_100">-100-</a></span> abban a
pillanatban, mindenestől a földön feküdt erős Marczi.</p>
<p>A delnők, a gavallérok bravót kiáltottak az athletának, Vasady
szedtevettézett s fenyegette a legyőzött vívókat, hogy sorba vereti
őket.</p>
<p>A másik hármat az erős Marczi esete után sem igérettel, sem
fenyegetéssel nem lehetett rávenni, hogy összemérkőzzenek a
vasgyúróval; haza kérezkedtek, elég volt nekik a más példája.</p>
<p>Sámson Titán-utód mind ekkorig nem hallatá szavát, hanem e
diadalra valami szónoki szellem szállotta meg nyelvét; félig
magyarul, félig ráczul, keverve az ékesszólást, elkezdett a félénk
legényekkel kötekedni; elmondá, hogy ő már verekedett angollal,
francziával, törökkel és arabssal, mind földhöz verte őket, nem
született arra magyar, hogy őt megszégyenítse, nincs már a magyar
karjának ereje.</p>
<p>Ez nyilván nem volt más, mint banális phrásis a birkozótól,
talán nem is úgy értette; de a jelenlevőknek mégis rosszul esett
azt hallani. Vasady mérgesen szívta a fogait, az alispán fölkelt
helyéről s a nyugalmazott kapitány nagyon fenhangon hallatott egy
kikerített teremtettét.</p>
<p>– Ki mondja azt? hangzott ekkor egy felcsattanó szó a nézők
közől.</p>
<p>Viktor szava volt az.</p>
<p>– Ki meri azt mondani, hogy a magyar karjában többé nincs
erő?</p>
<p>Azzal büszkén kirántá zsebéből erszényét s odahajítá azt a
viador lábaihoz.</p>
<p>– Itt van száz arany, ez lesz jutalmad, ha azt legyőzöd, a ki
most áll veled szembe.</p>
<p>És ezzel hirtelen leveté dolmányát, felgyűrte karjairól a fodros
ingujjakat s maga szökött fel a színpadra a viador elé.</p>
<p>A nézők a bámulattól megnémulva tekintének az ifjura;
<span class="pagenum"><a name="Page_101" id=
"Page_101">-101-</a></span> először meglepte őket a merész
vállalkozás, megrendíté a nemes dacz, a nemzeti büszkeség szilaj
nyilatkozványa; azután megdöbbentek a veszélytől, melynek kiteszi
magát; majd meleg bizalommal kezdtek eltelni, midőn viadori állásba
tevé magát, fehér karjait előre feszíté, s mintha aczélrugók
mozdulnának azokban, egy egész rejtett gépezet működését lehete
látni a gyöngéd fehér bőr alatt.</p>
<p>– Most pedig azt mondom neked, te idétlen hústömeg, szólt
tétovázva készülő ellenfeléhez az ifju, hogy szedd össze minden
eszedet és erődet, mert ha becsülettel nem birkózol velem, úgy a
hogy máskor szoktál, én úgy sujtalak a földhöz, hogy szétmállasz
rajta, mint egy rothadt körte, s haza viheted Macedoniába, hogy mit
kaptál itten.</p>
<p>A közönség egy része nevetett a tréfának, más komolyan aggódott
a szép ifju miatt, az elegánsok fitymálták a dolgot, az ilyen
huzakodás nem nemes embernek való; igaz ugyan, hogy Commodus
császár is szerette Paulus secutor szerepét játszani a circusban,
de annak legalább volt annyi decentiája, hogy magánál gyöngébb
fiúkat válogatott ki küzdésre, a kiket egész «Anstand»-dal
ledöfhetett, nem risquirozva, hogy saját noble személyét
cülbütirozzák az Arena közepére.</p>
<p>A férfiak nagyobb része azonban gyönyörűségét találta a
merényletben, s a hátulsó padokban hallatszott egy pár «ne hagyd
magad».</p>
<p>Csak egy arcz sápadt el halálfehérre. Gondoljátok-e, hogy
kié?</p>
<p>A vasgyúró valami alkalmatlan nyugtalanságot mutatott; ő a báró
urat szeretné kímélni s nagyon sajnálja előre a dolgot, hanem ha
már épen meg kell lenni, jónak találná elővigyázatból egy pár
szőnyeget teríteni a színpadra, hogy az esés alkalmatlan ne
legyen.</p>
<p>Még beszélt volna, de Viktor nem hagyott neki rá időt, mint
valami fiatal fenevad, úgy szökött rá egyszerre, hogy az athleta
szinte hátratántorult a taszítástól, s egész erejébe került, míg
magát újra súlyegyenbe hozhatta. <span class="pagenum"><a name=
"Page_102" id="Page_102">-102-</a></span></p>
<p>Az ifju kezeinek első fogásáról mindjárt megítélheté, hogy kivel
van dolga? Mintha vaskapcsok szorították volna át karjait, oly
erővel mélyedtek Viktor ujjai az athléta vastag izmai közé, míg
szemei szikrázva néztek annak szemeibe s a ki e pillanatban ama
szemek igéző sugárzatába nézett, nem csodálkozhatott rajta, miért
áll oly sokáig határozatlanul a vasgyúró, mintha nem tudná, hol
kezdje a munkát.</p>
<p>Végre szokott fogását vevé elő az athléta; egyszerre felkapta
ellenfelét két karjánál fogva a levegőbe, hogy a túlsó oldalon
lehajítja a földre.</p>
<p>Ez könnyű munka szokott lenni a birkozóknál, kik mázsányi terhet
erőltetés nélkül bírnak hányni, vetni. A levegőbe kapott ellenfél,
a mint a földet elveszni érzi lábai alól, rendszerint zavarba jön,
élettelen tömeg lesz belőle, elbocsátja ellenfele karját s le
hagyja magát vetni, mint egy emelgetett kő, mint egy otromba
mázsáló vas.</p>
<p>De Viktor kezei nem bocsáták el küzdtársa karját, a légben
megcsóválva is szeme közé nézett annak, s midőn a túlsó oldalon
amaz levágta, Viktor csak féltérddel érte a földet, s akkor
egyszerre ellenállhatlan erővel taszítá ellenét másik térdén
keresztül, hogy a roppant test iszonyú zuhanással bukott hanyatt a
szinpadra, s oly erővel csapta fejét a deszkákhoz, hogy ájultan
terült el a téren.</p>
<p>Mindez egy villámgyors pillanat alatt történt, a kik jól oda nem
néztek, talán észre sem vették, hogy esett? Talán senki sem
hallotta azt az elfojtott sikoltást, mely akkor hangzott, midőn az
athleta Viktort a légbe kapta, attól az általános örömriadaltól,
mely azt rögtön követé.</p>
<p>Hogy e jelenet nem volt tréfa, nem egyetértés, azt az athleta
legjobban bizonyíthatá, kit félóráig kellett hideg vízzel öntözni,
míg magához tért ájultából.</p>
<p>A taps nem ért véget, a küzdtérről leszálló Viktort minden
oldalról üdvözölték, Malárdy kezet szorított vele, Durday
megcsókolta homlokát, Hugó Oszkár bámulva tapogatta <span class=
"pagenum"><a name="Page_103" id="Page_103">-103-</a></span> meg
karjait, még az alispánné azt is mondta neki: «derék fiu».</p>
<p>Az a szép leányka pedig ott anyja mellett lesüté szemeit és nem
mert felnézni reá. Ez volt a legkedvesebb üdvözlet, többet mondó
minden szónál.</p>
<p>Minden szögletben, minden szobában erről beszéltek az emberek,
ezt magyarázták egymásnak, hogyan esett térdre, hogy állt talpra,
hogy taszította meg jobb kézzel az óriást, hogyan rántotta
balkezével; így állt, így nézett, így emelkedett föl. Mekkorát
zuhant a legyőzött szörnyeteg a padon, milyen elégtételt adott a
nemzeti büszkeségnek ez az ifjú báró, ez aztán az ideálja egy
magyar főnemesnek; geniális és bátor, esze láng, izma aczél, arcza
rózsa és liliom.</p>
<p>Csak egy volt, a ki nem osztozott a közörömben.</p>
<p>Magányos szobájában félrevonulva ült Kálmán egyedül – és
sírt.</p>
<p>A legyőzött, a megbukott sirása volt az, a méltatlanul érzett
fájdalomé, mely elégtételt magának nem tud igérni.</p>
<p>Egy óra múlva Malárdy alispánhoz szomorú, de elszánt arczczal
lépett be Kálmán.</p>
<p>Kezében egy piros szalaggal összekötött iratcsomag volt.</p>
<p>Az ifju szótlanul megcsókolá atyja kezét, s felnézett egy
pillanattal annak arczára. Nem látott rajta semmi enyhitőt, semmi
buzdítást. Malárdy alispán, a classicus szobor arcza volt az, ki
büntetését megköszönő rabot lát maga előtt.</p>
<p>– Bocsásson meg, édes atyám.</p>
<p>Malárdy nem tudta, hogy Kálmán mint szégyenült meg, ezt senki
sem merte neki megmondani, ő csak annyit tudott, hogy fia daczolt
vele s kényszeríté őt, az apát, a társalgási terem elhagyására az
által, hogy költeményeit előhozta elolvasni.</p>
<p>Nem szólt Kálmánhoz egy szót sem. <span class="pagenum"><a name=
"Page_104" id="Page_104">-104-</a></span></p>
<p>– Én kegyedet sokszor megbántottam, rebegé az ifju
érzékenyen.</p>
<p>Malárdy hidegen bólintott fejével.</p>
<p>Ma is. Épen neve napján.</p>
<p>Malárdy visszavonta tőle kezét. Irgalomért esdő rabokkal így
szokott bánni.</p>
<p>– Itt vannak összes költeményeim, szólt alig hallható hangon az
ifju, s egy csepp hullott valahonnan a kezében levő iratokra. Soha
sem fogja őket többé látni senki.</p>
<p>Azzal hirtelen a kandallóhoz lépett, s belehajítá az egész
iratcsomagot.</p>
<p>És azután odaborult atyja keblére s kitörő érzelmei rohamában
átölelte a hideg szobrot, és sírt annak keblén keservesen, igazi
könnyekkel.</p>
<p>A nagy szobor egy párszor fölemelte kezét, hogy a síró ifju
fejét megsimogassa vele, de azt is abbahagyta. Az ajtó nyilt, és
rajta Viktor lépett be; a nagy szobor inte neki, hogy csak jőjjön
be, tudtul adá annak a másik ifjunak, hogy csak menjen szobájába s
ne mutassa senkinek, hogy baja volt. A gyöngeség nem közönség elé
való.</p>
<p>Kálmán letörlé szemeiből a könnyeket, a mint Viktort meglátta, s
arczát elfordította tőle, két lépésnyire kikerülte, midőn mellette
elment. Úgy félt tőle, úgy gyűlölte.</p>
<p>Malárdy pedig a hála és bámulat vegyületével lépett Viktor elé,
mindkét kezét eléje nyujtva.</p>
<p>– Tudja ön, mi ég ott a kandallóban? kérdé tőle.</p>
<p>– Ha jól sejtem: Kálmán barátom versei.</p>
<p>– Valóban azok. Örökre lemondott ez őrjöngésről. Hogy vihette ön
ezt végbe?</p>
<p>– Szegény fiú, nagyon igazságtalan voltam hozzá. Igen
megbántottam. Ez nekem sokba került.</p>
<p>– Hogyan?</p>
<p>– Elvesztém az ő szeretetét.</p>
<p>– De megnyerte ön az enyimet! szólt Malárdy, s kebléhez szorítá
az idegen ifjut és a nagy szobor keze megtudta <span class=
"pagenum"><a name="Page_105" id="Page_105">-105-</a></span> azt
ölelni, és a nagy szobor ajkai megtudták annak fejét csókolni; a
nagy szobor még tréfálni is tudott:</p>
<p>– Az indus szemfényvesztő nem hiába mondá, hogy ön nagyobb
bűvész mint ő, mert «ez» csakugyan a legnagyobb bűvészet.</p>
<p>Kezével az égő költeményekre mutatott.</p>
<h2>A CALABRIAI KÖPENY.</h2>
<p>Viktor e naptól fogva kedvencze maradt az egész Malárdy-pártnak.
Mert egy egész pártnak bizton lehetett nevezni a Malárdy-családot,
melynek viszonyai, összeköttetései mind a négy kerületre
kiterjedtek s érdekei egy egész megyét foglaltak össze.</p>
<p>Az alispán az első órában meg volt hódítva általa, az elegans
atyafiak az első napon, és a szép hajadon – az első
pillanatban.</p>
<p>Egy hét alatt Kálmán is megadta magát e rettenetes
hódítónak.</p>
<p>Úgy bánt az vele, mint egy bölcs országfoglaló a legyőzött
néppel. Elébb megérezteté vele, hogy nálánál minden téren erősebb,
hogy ma legyőzője lehet észszel és karral; – azután pártfogója,
védelmezője lett, vitte magával a merészebb utakon, bátorítá,
erősíté, közölte vele lelke lángját; elfoglalta tőle az utolsó
ellenállási ösztönt: a gyűlöletet és tulajdonává tette őt a
szeretet és hála által.</p>
<p>Egy hét alatt Kálmán egészen átváltozott Viktor befolyása alatt;
Viktor más életrendre szoktatá őt; reggel már hajnalban felzavarta
ágyából, s vitte a kerti tóba fürdeni a hideg friss vízbe, a mitől
teste megedződött; Kálmán nem tudott uszni, Viktor néhány nap alatt
annyira vitte, hogy át tudta uszni a tavat; azután leczkéket adott
neki tőrrel vívásban, a mi akkortájon kezdett divatba jönni:
egyszer csak azt vették észre az elegans úrfiak <span class=
"pagenum"><a name="Page_106" id="Page_106">-106-</a></span> a
kastélyban, hogy az örökké tintásnak csufolt Kálmán meg mer jelenni
a vívó teremben s mindnyájokat leküzdi a Viktortól tanult
mesterfogásokkal. Kálmánt taníttaták nyelvekre is: olvasott
németül, francziául, de annyira nem tudott menni, hogy beszéljen
is. Viktor néhány nap alatt oly bátorrá tette őt, szüntelen
francziául beszélve vele, hogy a legnépesebb társaságban képes volt
a beszéd folyamába elegyedni, hol azelőtt zavarba jött, ha
megszólíták. Malárdy arczán meglátszott az öröm, midőn fiának ez
átalakulását észrevevé, s ez örömöt Kálmán maga is érezheté; mert
soha annyi gyöngédséget nem tapasztalt atyja részéről, mint e rövid
idő óta. Ez örömét is Viktornak köszönheté.</p>
<p>Kálmán lelkében igaz költészet rejlett, azt férfias
mulatságokkal, komoly munkával eltemetni nem lehetett; Viktor arról
is gondoskodott, hogy a szellemi szükségnek új tért nyisson, s
megőrizze a költő lelkét a veszélyesebb recidivától. Észrevette,
hogy Kálmánnak nagy hajlama van a zenére; titokban gyakran
ábrándozék egyszerű tilinkóján. Viktor egy pompás elefántcsont
fuvolával lepte meg őt, s megtanítá egy könnyű, de gyönyörű dallamú
siciliai halászdalra, melyet midőn a családkör előtt legelőször
eljátszott az ifju, olyan valóságos tapsot nyert érte, a minőt
verseivel sohasem birt elérni. Ez által új ösvényre volt vezetve
túláradó költészeti hajlama, oly ösvényre, mely háladatosabb és
díszesebb. A zene mindig a noble passiok közé tartozott: csak a
versirás és a komédiázás volt lealázó.</p>
<p>Viktor mindenkinek kiismeré védetlen oldalát, bőkezűsége minden
cselédet imádójává tett, szép szavai minden hölgyet, bátor
magaviselete minden férfit.</p>
<p>Csak egy személynél volt hasztalan minden fáradsága: az
alispánnénál. E nő nyiltszivű volt, nyelvén hordozta minden
gondolatját; és mégis oly nehéz volt szivéhez jutni. Ő nem volt
Viktor részén soha. – Midőn mindenki dicsérte, magasztalá, ő akkor
is azt mondta felőle, hogy <span class="pagenum"><a name="Page_107"
id="Page_107">-107-</a></span> nem tűrheti. A mit mások Viktorban
bátorságnak neveztek, annak ő előtte szemtelenség volt a neve:
miveltsége idegen korcstulajdon, ügyessége komédiajátszás; ereje
parasztvirtus. Még annyit sem hagyott meg rajta, hogy szép férfi: –
nem; pufók, vörös és görbe lábú; idomtalan rút ember; ha Hermina az
ő édes leánya volna, ilyen embernek nem adná, ha az még egyedül
volna is férfi a kerek világon!</p>
<p>És Hermina?</p>
<p>Ő volt az, a kivel Viktor legkevesebbet foglalkozott.</p>
<p>Hiszen jól tudta azt, hogy szüléik már elvégezték azt egymás
között, hogy Hermina báró Kadarkuthy neje legyen.</p>
<p>Azt is jól tudta, hogy az a hölgy nagyon biztos foglya már annak
a bűverőnek, a mit köznapi nyelven úgy hínak, hogy «szerelem».</p>
<p>És talán még mást is tudott? Talán még azt is tudta, hogy mikor
a nő szeret, a férfi hidegsége, közönye azt a szerelmet az
őrültségig fokozza fel; hogy azután a szeretett ideál egy szavára
azt mondja: «követlek, veled megyek: a nyomorba, a halálba, a
kárhozatba».</p>
<p>És talán – gondolt olyan pillanatokra, a mikor a hölgynek így
kell szólni kedveséhez.</p>
<hr class="tb" />
<p>Ez alatt egyik ünnepély a másikat érte Viktor kedvéért. Egyik
nap hajtóvadászat volt, másnap hangverseny; halászebédek,
lófuttatások válták fel egymást. – Viktor mindenütt kitünő szerepet
játszott, mindenütt ő volt az ünnepély hőse, s egy ünnepélyes
határjárásnál még azt is bebizonyítá, hogy a törvénytudományban is
járatos: úgy idézett a tripartitumból könyv nélkül, mint akármely
vén prókátor, a kinek minden hajszála a corpus jurisért esett ki, s
bámulatra gerjeszté tiszta felfogásával a provincialis
fiscalisokat.</p>
<p>Egy napon csónakázást rendeztek a Dunán, mely különösen Eudemia
kedvencz eszméje volt, ki sokat tudott <span class=
"pagenum"><a name="Page_108" id="Page_108">-108-</a></span>
szenvelegni a bűbájos alkonyi órákról, midőn az aranyos habokat
csapkodó evező-ütenyre távoli barcarola hangzik.</p>
<p>Gyönyörű tavaszutói délután kedvezett a mulatságnak; az ég
tiszta volt, a Duna síma és átlátszó: a kagylókat meg lehetett
látni két ölnyi mélyen a víz alatt s az ezüst halacskák útját, mik
rajonkint gyűlnek össze, együgyű szájacskáikat tátogatva s
viczkándva szökellnek ismét széjjel, mikor a nagy goromba evező
feléjök csap.</p>
<p>A síma vízszín felett hallgatva járta néhány villásfarkú fecske
sajátszerű kontratánczát, ezerféle képleteivel, miket ők soha össze
nem zavarnak; egymást kikerülik, ismét összejönnek; imittamott
siránkozott egy-egy halászmadár, alig lebbentve szárnyát a légben,
mintha láthatlan fonálon függne ott, s nyilsebesen csapott alá,
mikor egy-egy potyka felvetette magát a víz színére.</p>
<p>– Urfi, szólt az öreg révész Viktorhoz, jó lesz köpönyeget vinni
magával. Valami idő lesz. Nagyon ugrálnak a halak. A fecskék sem
hiába röpködnek a vízhez olyan közel. Hajnalban meg épen
kihallatszott Komáromból a harangszó. Nem kellene ma a vízre
menni.</p>
<p>Viktor kinevette az öreget.</p>
<p>– Az egész Dunátok nem érdemes rá, hogy az ember féljen tőle.
Láttam én már tengeri vihart is, öreg. Az egy kicsit szebb az
édesvízinél.</p>
<p>A révész vállat vont.</p>
<p>– Mégis kár volna megázni.</p>
<p>Viktornak volt egy hosszú, bő calabriai köpenye; annyit mégis
megtett az öreg szavára, hogy azt bevetette maga mellé a
csónakba.</p>
<p>A társaság így osztotta fel magát: Eudemia ült a két elegans
urfival egy csónakban, melynek aranyozott delfin volt az orrán;
Hugo volt a kormányos.</p>
<p>Kálmán egyedül volt a másikban, melynek ormányán ezüst szirén
alakoskodott.</p>
<p>Viktor evezett a harmadikon; ez karcsú hattyú jelképét viselte.
Szemközt ült vele Hermina. <span class="pagenum"><a name="Page_109"
id="Page_109">-109-</a></span></p>
<p>Három más csónakon rendes révészek s a társaság cselédei
eveztek, azon feltehető esetben, ha az uri kormányosok közül
valamelyik nem tudna boldogulni, segítségre leendők.</p>
<p>Egy nagy, zászlókkal és szőnyegekkel beaggatott dereglyén végre
a társaság meglett férfiai és delnői foglaltak helyet; ott volt
Malárdy az alispán, Vasady és a nyugdíjazott testőrtiszt.</p>
<p>A mulatság terve az volt, hogy az egész csónakos társaság
vízmentében leevez a félmérföldnyi távolra eső fűzes szigetig. Ott
már előre elkészített halász-vacsora vár reájuk; a szabadban, hold-
és fáklyavilágnál késő éjjelig fognak mulatni, akkor a parton
várakozó hintókra ülnek, s úgy térnek vissza a kastélyba.</p>
<p>A parttól elválva, a hattyú és a szirén előre váltak, míg a
delfines csónak elébb makranczosan próbálgatta, hogyan lehetne az
orra helyett a farával menni lefelé; azután meg erőnek erejével
vissza akart térni a partra, kormányosának nem kis boszúságára, a
ki esküvel bizonyítá, hogy ennél ostobább csónakot még nem
kormányzott soha.</p>
<p>Míg Eudemia sikoltozásai a gavallérokat annál nagyobb zavarba
hozták, az alatt Viktor és Kálmán kinn voltak a Duna közepén, s ott
egymáshoz kormányozva csónakaikat, Kálmán elővevé fuvoláját, Viktor
guitarreját, s a csónakokat a csendes viz folyásának átengedve,
elkezdék együtt játszani egyikét azon dallamos népzenéknek, mik a
mult században népdalaink helyét foglalák el, s érzelgős, búbánatos
jellemüket átvitték még költészetünkre is.</p>
<p>Herminának szép, érczcsengésű hangja volt. Viktornak csak egy
szóval kellett kérnie, hogy kisérje énekével a guitarret; a leány
szót fogadott.</p>
<p>Miért hogy mégis úgy reszketett most a hangja? máskor nem
szokott az.</p>
<p>Kálmán azt állítá, hogy ha valaki énekelne még vele, Hermina
hangja nem reszketne. <span class="pagenum"><a name="Page_110" id=
"Page_110">-110-</a></span></p>
<p>Az a valaki nem lehetett más, mint Viktor.</p>
<p>A mint Viktor erős soprán hangja zendült, Hermina hangja nem
reszketett többé; mint a repkény a szálfa oldalához, tapadt a
leányka hangja az ifjuéhoz, egészen beleolvadt; egygyé vált vele.
Szótárírók úgy nevezik azt, hogy «harmonia».</p>
<p>A két csónak messze előre haladt a többiek során tul, azok nem
birták őket utolérni. Eudemiának épen az ilyen jelenet tetszett:
napsugártól ragyogó viz, evező-lubiczkolás, s távolból hangzó
barcarola elhaló hangja…</p>
<p>… A fecskék mindig alantabb repkedtek a víz színén, a sirályok
egyre nagyobb jajongást követtek el a levegőben s a halak
mindenünnen viczkándva szökelltek fel a víz szinére, a lég még itt
a víz felett is rekedt és fúlt kezde lenni; a társaság minden tagja
kiállhatlan hőségről panaszkodott, sőt egy pár képzelődő ember azt
is állítá, hogy valahol a távolból mennydörgést hallott.</p>
<p>Alig látszott még a láthatáron felhő. Eh, nem jön az ide,
szokták ilyenkor mondani a vigadók, mint a kik igen természetesnek
találják, hogy a vihar az ő mulatságaikról magát értesíttetni
tartozik.</p>
<p>A zivatar pedig oly zsémbes vénasszony, a kinek egyébben sem
telik kedve, mint ha mások örömét ronthatja.</p>
<p>Eleinte csak gyönyörűség volt elnézni, mint duzzadnak fel a
láthatáron hófehér hólyagos felhők, miket egy-egy vonagló villanás
még fehérebbé teszen; mint tűnik el a nagy felleggomoly között az
alkonyodó nap, fényes orczája elé húzva fekete palástját, melynek
lángoló ezüst a préme; egy ideig még kilövellnek abból fényes
sugárküllői… azután egyszerre sötét lesz; a fergeteg elveszti
festői szépségét; a felhők szürkére, barnára válnak; a villanás
bántja a szemet; föld és víz egyszerre más szint vált, a mezőkön
tanyafelé siető juhnyájak és tehéncsordák futnak, az országúton
végig hosszú porfelleg kiséri a nyargaló kocsikat, a nádasok berke
hullámzani kezd, mint a tenger, s egyszer csak eléri a szél a Dunát
is; a szép síma <span class="pagenum"><a name="Page_111" id=
"Page_111">-111-</a></span> kék tükör rögtön szennyes zöldbe megy
át, a folyam háta ez első hideg szóra fodrossá lesz; a vihar
fenyegető mordulását már közelebb és sűrűbben lehete hallani.</p>
<p>Viktor és Kálmán csónakai néhány száz evezőnyommal előbbre
voltak a többieknél. A legelső szélrohamnál vették észre az
előrehaladók, hogy a hátulsó csónakok között valami zavar támadt;
néhányan a part felé igyekeznek, s csónakokból és dereglyéből
kiáltoznak valamit az előre siettek után. A szél nem enged egész
szót hozzájok jutni.</p>
<p>– Talán vissza kellene fordulnunk? szól Kálmán tétovázva
Viktorhoz.</p>
<p>– Víz ellenében evezni, öcsém? Ezt a mulatságot
megemlegetnők.</p>
<p>– Vagy kievezni a partra? Ugyan mit kiálthatnak onnan a
dereglyéről?</p>
<p>– Az sem lenne kedves tréfa: ott valahol a fűzfabokrok között
várni végét a zivatarnak. Nincs itt más választás, mint elérni a
fűzes szigetet, mielőtt a zivatar elér bennünket, ott legalább
kapunk nádgunyhókat s felségesen lakunk bennök. Azért csak kapd két
kézre az evezőt s nyomulj utánam, s vigyázz, hogy a hab egymáshoz
ne csapjon bennünket.</p>
<p>Azzal Viktor mindkét evezőt kezébe kapva, néhány biztos
nyomással megelőzte társát s könnyelmű daczczal kezdé énekelni a
szélzugás közepett az ismerős halászdalt:</p>
<div class="poem">
<div class="stanza"><span class="i0">Hajlong sajkám,<br /></span>
<span class="i0">Verdesi a hullám,<br /></span> <span class=
"i0">Verdesi a hullám!…<br /></span></div>
</div>
<p>Senki sem kisérte most dalát; – de igen: a közelgő
mennydörgés.</p>
<p>Az erős alszél egyre dühösebben feszült neki a habnak, a hullám
szállt és emelkedett, a kis csónak himbálózott rajta; a szép leány
olyan sápadt volt ott szemközt.</p>
<p>– Kegyed fél? szólt egyszer Viktor, a dalt megszakasztva.
<span class="pagenum"><a name="Page_112" id=
"Page_112">-112-</a></span></p>
<p>– Nem, felelt Hermina, a vékony kis bajadért nyaka körül
csavargatva, s keblét eltakarva vele; gyönge védelem ilyen vihar
ellen. Viktor elnézte, mint reszket a leányka, mint ül sápadtan
vele szemközt a csónak padján, foszlányruháit hogy tépi, lebegteti
a szél, eső kezd esni, a nagy záporcseppek ellen rossz védelem az a
vékony öltöny; az ázott selyem a szép, deli idomokhoz tapad.</p>
<p>Viktor hátranézett Kálmán után: az messze tőle küzdött a
habokkal, a sűrűdő eső alig engedte már látni.</p>
<p>– Egy köpeny van itt, szólt Herminához; az eső esni kezd: ez
betakar mindkettőnket.</p>
<p>A leányka elfogadá az eléje nyújtott kezet, s odaült Viktor
mellé, a bő kalabriai köpeny betakarta mindkettőjüket.</p>
<p>Viktor érzé, mint reszket a hozzá simuló alak, hogy dobog a
szíve, midőn hozzá közel ér, hogy remeg minden tagja.</p>
<p>– Kegyed fázik?</p>
<p>– Nem. Nem.</p>
<p>– Tehát mégis fél a vihartól?</p>
<p>– Nem a vihartól.</p>
<p>– Talán tőlem?</p>
<p>Erre nem felelt a leány.</p>
<p>– Hiszen mi jegyesek vagyunk.</p>
<p>– Szülőink úgy akarták.</p>
<p>– Talán mi magunk nem?</p>
<p>A leány most még jobban reszketett. Alig hallhatón suttogá:</p>
<p>– Vigyen ön ki a partra.</p>
<p>Viktor ránézett és mosolygott; – hidegen, a milyen mosolygás
megveri az embert.</p>
<p>És azzal egyik kezét átnyujtá Hermina derekán s odaölelé őt
magához, másikkal vágta a habot; a zápor úgy suhogott alá a
köpenyre, a két szív úgy dobogott alatta nyugtalan.</p>
<p>– És ha most azt kérdené valaki tőled, suttogá az <span class=
"pagenum"><a name="Page_113" id="Page_113">-113-</a></span> ifjú a
leánykának, hol kivánsz inkább lenni: otthon-e kényelmes
palotádban, meleg kandalló mellett, vígalmas társaság közt, vagy
itt a háborgó hullám tetején, veszendő csónakon, villámló ég alatt,
– a te kedvesed keblén? Hol akarnál lenni?</p>
<p>– Itt… Itt…</p>
<p>Az ég úgy dörgött odafenn; tajtékos üstökű hullámok úgy
emelgették rémes fejeiket a csónak körül, alávetett vállal
iparkodva azt feldönteni, mintha mondanák azoknak ott fenn, «jobb
volna ott a víz fenekén».</p>
<p>Viktor most már egy kézzel sem fogta az evezőt; mindkettővel a
leánykát tartá átölelve, nem ügyelt többé a kormányra, a viharra, a
hánykódó habokra; kormányvesztett indulat ragadta őt viharosabb
örvénybe annál, mely csónaka elé tátongott.</p>
<p>– És ha azt mondanám neked: jer velem, ne kérdezd hová? talán
nagyobb vészbe, mint ez, mely csak testünket fenyegeti; talán
nyomorba, szégyenbe, nélkülözésbe; eljönnél-e, velem
maradnál-e?</p>
<p>– Veled! veled! felelt a tébolyult suttogás a kérdésre.</p>
<p>A csónak előre-hátra tánczolt a habon.</p>
<p>– És ha azt mondanám neked: megcsaltalak, midőn azt mondám, hogy
gazdag vagyok, és előkelő nemes: nem vagyok semmi, nincs rangom,
nincs nevem, nincs semmim, mint tégedet szerető szívem…
szeretnél-e? eljönnél-e?</p>
<p>A leány őrült volt; veszve volt: – átölelte karjaival az ifjú
nyakát és mondott neki olyan szót, melyben két forró ajk egyszerre
kérdez és felel; – csóknak is nevezik azt… Tíz lépésnyire előttük
egyenesen csapott le a haragos villám a Dunába, a hab közül fehér
gőz lövelt fel utána… a mennydörgés is elhangzott, és a csóknak még
sem volt vége…</p>
<p>– Viktor! Hermina! hangzott egyszerre közelükben.</p>
<p>Viktor hátratekintett, s a zápor homályában egy hullámhányta
csónak látszott feléjük közeledni. Kálmán csónakja. <span class=
"pagenum"><a name="Page_114" id="Page_114">-114-</a></span></p>
<p>– Látod, nem hagytalak el benneteket, szólt a testvér, közel
érve hozzájok. Hanem Viktor, te ma rossz kormányos voltál.
Sajkátokat egy párszor majd eltemette a hullám.</p>
<p>Bár eltemette volna.</p>
<p>A villámfénynél lehete látni a parton álló hintókat, mik a
partra menekvő csónakosok elé siettek. Kálmán figyelmessé tette
Viktort, hogy jobb lenne nekik is oda tartani, mint a fűzes
szigetig ázni.</p>
<p>Azután szép csendesen eveztek a part felé. Egy szót sem szólt
egyik is; a köpeny csupa víz volt már: alatta két szív olyan
nyugtalan dobogott.</p>
<h2>A MENYEGZŐ.</h2>
<p>Két nap mult el ez emlékezetes csónakázás után; e két nap alatt
Viktor két dolgot vett észre a háznál.</p>
<p>Egyik az volt, hogy Malárdy többször bizalmas beszélgetésbe
elegyedett Kálmán fiával s atyai nyájasságot árult el iránta; –
másik pedig az, hogy Herminát azontúl sohasem találta más, mint
mostoha anyja kiséretében, sőt egyszer olyat is hallott Malárdytól,
hogy midőn Eudemia valami sétára szólítá fel Herminát, az alispán
félkomolyan azt mondá neki: «önnek magának is garde des damesra van
még szüksége».</p>
<p>Ezekből Viktor azt tanulta meg, hogy a záporeső még sem olyan
sürű fátyol, hogy semmit se lehessen rajta keresztül látni; és hogy
a poéták még sem olyan bárgyú emberek, mint a milyeneknek hiszi
őket a világ; s hogy a véletlen megjelenések nem mindig olyan
véletlenek, a minőknek szeretnének látszani, s hogy végre a
családapák és anyák, nemkülönben a testvérek, leányaik s illetőleg
testvéreik életében nem igen szívesen látják a regényességet.</p>
<p>A második napon Malárdy igen nyájasan tudakozódott <span class=
"pagenum"><a name="Page_115" id="Page_115">-115-</a></span>
Viktortól, hogy mikor kapott levelet édes atyjától, az öreg
bárótól?</p>
<p>Viktor értette a többit. Akkor röviden azt válaszolá, hogy
mindennap várja atyja megérkezését. Ennek Malárdy örült. Nemcsak
mondta, hogy örül, de valóban örült.</p>
<p>Két nap mulva Viktor levelet kapott atyjától. Az öreg bárónak
egy lovas hajduja hozta azt; egy fiatal, eszes cseléd, ki már több
ízben hozott Viktornak levelet Kadarkutról.</p>
<p>Abban azt irta fiának a báró, hogy ő most súlyosan beteg, alig
reményli, hogy ágyából felkelhessen többet; az orvosok azt mondják,
hogy vizibetegség kezdetén áll: óhajtaná fiát minél előbb
látni.</p>
<p>Egy másik levele az alispánhoz volt intézve, szokott sarcasticus
modorában, a mit Malárdy jól ismert. A báró ismeretes sokszarvú
betűivel azt irta neki, hogy «már ő vele nem igen fog másutt
találkozni, mint a vakandokok országában, mert ő vele minden héten
azt a bolondot cselekszik az orvosok, a mit a tót a nyírfával,
csapot ütnek a bőrébe s úgy kenik savanyú mustárral, mintha előre
beafsteaket akarnának belőle csinálni a föld alatti vendégségre;
szeretné tehát, ha csakugyan van az alispánnak egy elvesztegetni
való leánya, azt minél elébb zsinegelné össze azzal a semmirevaló
fiúval, hogy jöhetne haza, míg őt életben találja, mert félő, hogy
ha ő egyszer nagyon elalszik, majd sok olyan ember kereskedik az
almáriomokban, a ki nem tett oda semmit. Egyébiránt ő atyai áldását
és mindenét ráhagyja az egyetlen fiúra, sajnálja csak azt, hogy
hitelezőit nem viheti magával a föld alá. Egyébiránt egy pár
százezer forint adósságot még a birtok csak megbír, s fölteszi
Viktorról azt a becsületet, hogy ő is szerez még hozzá ugyanannyit,
tudniillik nem földet, hanem adósságot. Ajánlja Malárdy figyelmébe,
hogy a tisztelt vővel igen szoros kötést csináljon móring dolgában,
nehogy leánya is úgy járjon, mint Viktor anyja járt: hűtlenség
bizonyulván be rá, a móringot elvesztette; hasonló <span class=
"pagenum"><a name="Page_116" id="Page_116">-116-</a></span>
eventualitásokat jó præveniálni. Egyébiránt nagyon kéri, hogy a
lakodalom előtt ne szomorítsa meg Viktort azzal a hírrel, hogy apja
haldoklik, mert attól tart, hogy majd annak e fölötti örömében
akkora kedve támad, hogy még a házasság fölötti bánata sem lesz azt
képes eltakarni, pedig már mégis vőlegénynek illik lakodalma napján
kissé szontyolodott képet mutatni. Egyébiránt marad, a ki volt, és
nem ölel senkit, mert a hasa annyira meg van dagadva, hogy azt ő
tőle senki sem is kívánhatja: a viszontlátásig – Pilátus úrnál a
vacsorán stb.»</p>
<p>Egészen az öreg Kadarkuthy irálya, így szokott ő írni, tenni,
gondolkozni: ez a vad tréfa még a halál eszméjével is, ez a
csufolódás minden érzelemmel, ez a nevetségessé tétele saját
bajainak; ez a fitymáló őszinteség, mely nem elégli meg, hogy
mezítelen legyen, még nyúzott is akar lenni; minden betűben ráismer
Kadarkuthy kezére az olvasó, s a ki nem látja a betűket, a
szavakból kitalálja a levélíró nevét.</p>
<p>Malárdy elégült mosolylyal tevé el a kedves levelet.</p>
<p>Ő bizony igen udvarias dolognak találta az öreg bárótól, hogy
akkor meghaljon, a mikor épen Viktor az ő leányát elveszi, s egy
cseppet sem haragudott ezért a tréfáért, annálfogva az öreg úr
levelét igen szellemdúsnak ismeré el.</p>
<p>Minthogy történetesen e levélben az is rá volt parancsolva, hogy
Viktorral atyja közelgő halálát ne is sejtesse, még csak erőszakot
sem kellett tennie orczáján, hogy jó kedvét eltakarja, a midőn
Viktorral tudatja, hogy az öreg báró úrtól levelet kapott.</p>
<p>– Én is, szólt Viktor nagyon komoly arczczal.</p>
<p>Malárdy kíváncsian kérdezé, hogy mit ír?</p>
<p>– Tréfa alá rejti a gyászt, szokás szerint, válaszolt Viktor,
hanem a hírnök maga elmondá előttem, hogy nagyon beteg, s hogy
kevés remény van felgyógyulásához.</p>
<p>Malárdy kénytelen volt szinte szomorú képet ölteni.</p>
<p>A két szomorú férfi érzékenyen szorítá meg egymás <span class=
"pagenum"><a name="Page_117" id="Page_117">-117-</a></span> kezét,
azzal az erős meggyőződéssel mindkét részről, hogy milyen nehezére
esik most ennek a másiknak az a szomorú komédiázás.</p>
<p>Néhány nap alatt minden rendbe volt hozva, apróbb formasági
hiányokat egy Malárdy hatalmas befolyása mellett könnyen
mellőztetni lehetett, híres ügyvédek fúrtak, faragtak a házassági
szerződményen, úgy megkötözve abban az ifjú vőlegényt és annak
minden földön levő pereputytyát törvényes phrasisokkal, mint valami
pusztát bérlő birkást, a ki armentum ferreumot vesz át. Viktor
aláirt mindent, tán el sem olvasott egyebet, mint az okirat
czimét.</p>
<p>A menyegzői előkészületekre nem volt négy napi időnél több
engedve, a véletlen ezt a határidőt is megrövidíté. A harmadik nap
reggelén Viktor ismét levelet kapott hazulról, most már az
orvostól, a ki röviden értesíté, hogy ha még atyját életben akarja
találni, egy napot se késsék.</p>
<p>Az idő sürgetős volt. Viktornak e levélre ellenmondhatatlanul
sietnie kellett haza, már pedig az alispán nem találta czélszerűnek
az esküvő elhalasztását leendő visszatértéig. Még az nap meg kelle
annak történnie.</p>
<p>Az asszonyok eléggé kétségbe voltak e miatt esve, az alispánné
pecsenyéi még nem töltöttek elég időt a páczban, a tortákat el sem
készítették, Eudemia salüpje még nem érkezett meg Bécsből s Hermina
menyasszonyi köntösén félben kellett hagyni a hímzést, a min négy
masamód leány dolgozott éjjel-nappal.</p>
<p>Nagyobb baj volt még ennél, hogy a meghivott előkelő vendégsereg
a menyegzői szertartásra már most nem gyűlhetett össze, pedig
Malárdynak kiterjedt a figyelme mindazon fő- és nagyurakra, kik
vele bármi összeköttetésben voltak, a környék nevezetességei és a
nagy atyafisereg mind hivatalos volt ez ünnepélyre, melyben a
Malárdy nemes családfa ismét egy bárói ággal oltati be; nem is volt
valószinű, hogy a meghivottak közül valaki otthon maradjon, ha csak
keze-lába nem törött, sőt mindenki <span class="pagenum"><a name=
"Page_118" id="Page_118">-118-</a></span> sietni fog, hogy a
legszebb párt meglássa az oltár előtt, s beszélhessen otthon arról
a pompáról, a mit a Malárdy-kastély asztalairól mesélni
szoktak.</p>
<p>Csakhogy mindez a szép mulatság már most el van rontva. Egy
része a vendégeknek, a szegényebb atyafiak, még ma este ugyan meg
fognak érkezni, tán a közelebbi mágnások is és a hivatalbeli urak,
de a nevezetesebb rész, a nyomatékosabb főurak, a kik nem szoktak
nagyon korán jönni, a kik hozzá vannak szokva, hogy magukat
várassák, azok csak holnap reggel érkezendnek, a mikor már Viktor
és menyasszonya útban lesznek Kadarkút felé s a sok pompás úri
hintó szemközt fog találkozni a böröndökkel felpakolt utazó
hintóval, melyből egy kis fölvert poron s egy futó pillanaton kívül
egyéb nem jut számukra a vőlegényből, menyasszonyból.</p>
<p>Minden fájdalom közt legnagyobb volt az, hogy a dicsőség
emelésére meghivott násznagyok sem jelenhettek meg a szertartásra.
Pedig Viktor násznagyául Lánghy gróf volt meghíva, a környék
leggazdagabb főura, Malárdy Hermina részéről pedig az ország
legtekintélyesebb hivatalnoka, az országbiró, Malárdynak egykori
iskolatársa; mind a kettő örömmel tudatá készségét e kegyeletes
szolgálat elvállalására.</p>
<p>És most ők sem lesznek jelen az esketésen. Talán mégis jókor
érkezendnek, hogy neveiket az anyakönyvbe bejegyezzék a
helyettesített két násznagy nevei elé, kiket e sietségben
kénytelenségből rántottak elő: Viktor számára Durdayt, Hermina
részére pedig a kurucz nemest, Vasady urat.</p>
<p>Az alispánné sehogy sem tudott kibékülni a sietséggel: hogy ez
mégis szörnyűség, ez minden jó szokás ellenére van; háromszori
előleges kihirdetés nélkül, a meghivott násznagyok, vendégek és
atyafiak bevárása nélkül, nagy sebbel-lobbal összeadni tisztességes
szülők gyermekeit, s egyszerre kocsira ültetni őket, mint a kit
égetni visznek; senkinek sem adni időt arra, hogy magát egy kissé
meggondolja, <span class="pagenum"><a name="Page_119" id=
"Page_119">-119-</a></span> rendbeszedje, hogy ez Isten ellen való
vétek s az ilyen házasságon nem lehet áldás, hogy ezért az egész
világ megszólja, megítéli őket s vagy azt fogja hinni, hogy
bolondok voltak kicsinytől kezdve nagyig, vagy azt, hogy úgy
szöktette a vőlegény a menyasszonyt.</p>
<p>Malárdy igazat adott feleségének, ő maga sem szerette, hogy ez
így történik, hanem azután, mikor azt kérdezte, hogy mit tegyen
hát, itt tartóztassa-e még napokig a vőlegényt s koczkáztassa azt,
hogy haldokló apja által gyöngén kitagadtassék? vagy elbocsássa őt
most haza, és várjon rá, míg visszajön? Tessék választani a kettő
közül.</p>
<p>Malárdyné pedig nem választott semmit, hanem azt mondta rá, hogy
üsse meg a kő az egész bolond történetet, bolond volt Kadarkuthy
életében, bolond a halálban is, bolond az apja is, a fia is, bár
soha se látott volna az egész familiából annyit is, mint a körme
feketéje. Már most a mi megvan, megvan. A ki mit főzött, azt egye
meg, a hogy vetette a feje alját, úgy alugyék rajta.</p>
<p>Az egyszerű nyiltszivű asszonyság a mi ellenszenvet az első
pillanatban felvett Viktor ellen, azt le nem birta vetkőzni az
utolsó pillanatig, egész addig a pillanatig, a melyben a vőlegény
azt mondja napának «édes anyám» s az örömanya azt kénytelen mondani
neki «édes fiam».</p>
<p>A jó nemes asszonyság indokai a báró iránti ellenszenvre ugyan
többé-kevésbbé nagyon gyöngék voltak, részben nem is voltak igazak,
vagy épen sajátszerű látcső képei, mely mindent felfordítva mutat;
nem tetszett neki Viktorban, hogy olyan fiatal: anya kellene neki
még, nem feleség; nem is találta szépnek, szemei olyan nagyok, mint
egy bagolyé s úgy égnek, mintha mindig ittas volna; a képe vörös,
mint valami kanászbojtáré, az egész ember csupa «gaukler»,
szüntelen ugra-bugrál, bolondokat mond, énekel szemtelen
elragadtatással, tánczol vakmerő mozdulatokkal, mindenbe beleszól,
lovait agyonnyargalja, a cselédeket meg sem látja, csak a pénzt
szórja nekik; ha valaki tréfálni próbál vele, mindjárt duellumra
hívja… a legfőbbet <span class="pagenum"><a name="Page_120" id=
"Page_120">-120-</a></span> soha sem említé a derék asszonyság:
hogy az ő jó, szelid Kálmánját úgy megszégyeníté, hogy azokat a
gyönyörű szép verseket úgy a tűzbe dobatta… csak legalább egyet
tartott volna meg Kálmán az ő számára, ő nem mutatta volna azt
senkinek, – mind elégetni verseit! Később még jobban fájt neki az,
hogy Kálmán maga is kiengesztelődik iránta, hogy őt is bevonta ama
bűvkörbe, melyben mindenki elszédül mellette; a mostoha anya
sajnálta, hogy nem törvényes anyja gyermekeinek, hogy kiragadhatná
őket a bűbájos csábító kezei közül, azt mondva neki: «el innen, én
anya vagyok, gyermekeimet védem». Nem teheti azt, azt mondanák:
«mostoha anya».</p>
<p>Késő is volna már.</p>
<p>A menyegzőnek meg kelle történni; semmi világos ok nincsen annak
elmulasztására, de annál több a sietésre.</p>
<p>Malárdy rokonai és a környékbeli ismerősök, kiket az előbbre
tett határidőről tudósítani lehetett, még nagyrészt meg is érkeztek
az esküvőre; tehát jelen lehetnek a nagy diadalon, mit egy zászlós
úri család összeköttetése a Malárdy törzszsel hozand a nemesek
legbüszkébbikére.</p>
<p>Hogy Viktor rokonai és rangtársai nem érkezhetnek meg a
siettetett órára, az jól felvéve ismét nem olyan nagy baj: az ő
jelenlétük több fényt adna ugyan az ünnepélynek, de megszorítólag
hatna az alsóbb rangú Malárdy büszkeségére… és végre, minden emberi
okoskodás kifogytán áll az utolsó védok, miszerint minden jövendő
Isten kezében van: a Malárdy-család fejére egykor súlyos átok
zudíttatott alá, elkeserült ezrek zsolozsmáitól visszhangoztatva,
és ime az mégis felvirult és boldog lett, s egy új lépéssel halad
ismét a boldogság és a hatalom felé…</p>
<hr class="tb" />
<p>Fehér selyemruha volt a menyasszonyon, drága tűhímzéssel, széles
aranyfodrokkal hosszú uszályán. Karcsú derekát antik bogláros öv
köríté, fehér hattyúnyakát három sor igaz keleti gyöngy tette még
fehérebbé; hajfürteibe <span class="pagenum"><a name="Page_121" id=
"Page_121">-121-</a></span> félkör alakú párta volt fonva,
gyémántos rezgő tűkkel. A gyémántos tűk úgy remegtek, mint a
menyasszony szive belül.</p>
<p>A vőlegényen fehér kamuka-dolmány volt ezüst zsinórzattal,
gyémántos gombokkal, vállán fehér bársony panyóka kaczagány
hattyú-prémmel; egész öltözete tiszta fehérből állt, olyan volt
benne, mint egy valóságos tündér, a ki most szállt le ide
valamelyik csillagból.</p>
<p>«Gyönyörű egy pár!» mondja mindenki, midőn őket látja; egymással
susognak; mindenki titokban mosolyog: az édes susogás lehet!</p>
<p>– Hermina, még öt perczed van a gondolkozásra.</p>
<p>– Nem tudok gondolkozni.</p>
<p>– Ha nem emlékezel arra, a mit neked mondtam; ha nem szeretsz
engem úgy, a hogy asszony tud szeretni férfit, hanem csak úgy, a
hogy úrnő szereti urát: még szabad vagy, visszaléphetsz.</p>
<p>Hermina némán sohajtott és megszorítá vőlegénye kezét.</p>
<p>– Nézz szét magad körül; nézz meg jól mindent, rokonokat, atyát,
anyát, testvért, ősi palotát, az egész világot és azután nézz rám:
ha nem szeretsz engem jobban, mint mindazokat, mint az egész
világot: akkor ne jőjj hozzám; még négy a percz.</p>
<p>Hermina nyögdelve, lihegve simult közelebb hozzá és az több volt
minden feleletnél.</p>
<p>«Milyen boldog pár!» mondák, a kik látták őket.</p>
<p>Azután közbejöttek a násznagyok, a nyoszolyók, a vőfélyek, külön
vevék a vőlegényt és menyasszonyt; bevezették őket a családi
kápolnába; letérdepeltek egymás mellé a himzett vánkosokra, hol az
oltár előtt a lelkész várt reájuk.</p>
<p>Az egyház tisztes szolgája malasztos igéket szónokolt a
térdeplőknek; azután egymásba tevé kezeiket s kérdezé tőlük, ha
szeretik-e egymást?</p>
<p>Viktor alig hallhatóan rebegé a választ: «szeretem»;
<span class="pagenum"><a name="Page_122" id=
"Page_122">-122-</a></span> e pillanatban oly gyöngének látszott:
csaknem összeroskadt s homályos szemekkel tekinte menyasszonyára,
mintha még egyszer figyelmeztetné: gondold meg, a mit
kimondasz!</p>
<p>A menyasszony bátran és tisztán mondá ki a szót: «szeretem»; ő
nem félt.</p>
<p>A szerelem esküjét is reszketeg hangon mondá el a vőlegény: és a
midőn a leányra került a sor, oly erősen szorítá annak kezét, s oly
halványan nézett annak szemeibe, mintha lelkébe sughatná e
szavakat: «menj, fuss mellőlem, vesd el jegygyűrűmet, hányd le
menyasszonykoszorúdat a földre, mert jaj neked, ha hamisan
esküszöd, hogy szeretsz, – és jaj, ha igazán esküszöd».</p>
<p>A menyasszony pedig reszketés nélküli hangon mondá el a súlyos
szókat: véle tűrök, véle szenvedek, sem jó, sem bal sorsában soha
el nem hagyom.</p>
<p>Megtörtént. Férj és feleség keltek fel az oltár zsámolyáról.</p>
<p>A rokonok észrevételeiket közlék egymással. Mily elfogult volt a
vőlegény, milyen bátor a menyasszony. Az alispán megcsókolá vejének
orczáit; az kezet csókolt az örömanyának, az alispánné nem szólt
neki semmi szót, hanem mostoha leányát átölelve, elkezdett
keservesen sirni, több izben mondva zokogásai közt: «szegény
leányom».</p>
<p>Azután a többi rokonok is sorra összecsókolóztak a vőlegénynyel,
ki ekként a család tagjává lőn felavatva s a családfán egy aranyos
koronával több ragyogott, alatta az aranyos név: «Kadarcsi és
Kadarkuti báró Kadarkuthy Viktor».</p>
<p>A lakománál egymás mellett ült a vőlegény és a menyasszony.</p>
<p>Mindenkinek feltünt az, hogy a máskor oly merész vőlegény most
olyan hallgatag, s valahányszor egy felköszöntő áldomást intéznek
hozzá, úgy elhalaványul; szinte megdöbbenti a reá köszöntőt.</p>
<p>A későre végződő lakomát zene és dalidó váltja fel; a tánczterem
csillárai meggyujtatnak, a zenekar, mely ebéd <span class=
"pagenum"><a name="Page_123" id="Page_123">-123-</a></span> alatt a
rejtett karban mulattatá a vendégeket ábrándos symphoniáival, most
tánczzenéket hangoztat; az illem és jó szokás szerint egy kecses
menuettel nyittatik meg a táncz; azzal a számüzött szép tánczczal,
mely egykor annyi kellem és csábnak adott tért, s mely később a
szeles keringő s a marionettszerű quadrill által egészen
kiszoríttatott az emlékezetből.</p>
<p>A vőlegény és a menyasszony kezdé a lejtélyt: mikor Viktor
kivezette a terem közepére kezénél fogva menyasszonyát, a bámulat
önelégült sohaja hangzott körül: mily szép, mily délczeg egy pár,
milyen nemes tartás, mily finom mozdulatok, mily csábos tekintet:
sohasem lejtett a Malárdyak ősi termében ezeknél szebb vőlegény és
menyasszony.</p>
<p>Az alispán büszkevolt örömében. Egy főúri vő; eszes és bátor;
előtte minden pálya nyitva; egykor még az ország legmagasabb
hivatalszékében is ülhet.</p>
<p>Ezalatt még egy uj vendég érkezett a terembe.</p>
<p>Egy idegen vendég, a ki nem is volt ide hivatalos: egy öreg
ember, időtől megőszült, homlokán kihullott hajjal, de vénségtől
meg nem alázott termettel. Rajta a lelkészek egyszerű fekete
ruhája.</p>
<p>Malárdy ráismert; ez Gutay Tádé.</p>
<p>Mi hozá őt ez órában ide? Mi hozá ide a hires átkozódót, ki
egykor azt mondá, felemelt kézzel az égre hivatkozva: «jegyet tégy
az ő homlokára, hogy megismerjék őt a te ártó angyalaid s kikerülje
őt az áldás, a mi onnan felyül jő az égből… és terjeszd ki e keserű
kiáltásnak szózatát az ő gyermekeire és egész családjára: ne legyen
öröme magzataiban, ne legyen vigasztalása utódaiban; hanem
szórassanak széljel az ő gyermekei a világ minden részeiben s
legyen példa az ő történetük mások előtt!…»</p>
<p>És ime a legfényesebb öröm pillanatában ide jön az erős
átkozódó, és láthatja, mily büszkeségtől ragyog a megátkozottnak
arcza, és mily öröm hangzik a Malárdy-ház <span class=
"pagenum"><a name="Page_124" id="Page_124">-124-</a></span> falai
között: és gondolhat arra, minő gyász, minő bánat maradt otthon az
ő tulajdon házában?</p>
<p>Malárdy Ferencz önmagában szánni kivánta a férfiut s bámulta a
vak sors kegyetlenségét, mely azt épen ily pillanatban hozza az ő
házához.</p>
<p>A lelkész pedig nem keresé sem a ház urát, sem a ház asszonyát,
hanem a mint a lejtő párok járták a menuettet, odalépett egyenesen
közéjük és megfogta a vőlegény kezét.</p>
<p>A vőlegény épen gyönyörteljes mosolylyal bókolt tánczosnéja elé;
de a mint e hideg kéz megfogá az övét, a mint e sápadt arcz szemébe
tekintett: elhalt a mosoly arczáról és fehér lett az, mint egész
ruházata.</p>
<p>A pap odavonta őt maga mellé s visszafordult vele. A vőlegény
ellent nem állva, engedelmeskedett.</p>
<p>A vendégek bámulva néztek reájuk. Senki sem tudta elképzelni e
jelenet okát; Malárdy azt hivé, hogy ez ősz ember megtébolyodott s
odarohanva hozzá, útját állta:</p>
<p>– Mit akar ön itt? Mit cselekszik ön ez úrral?</p>
<p>– Ezen úrral? kérdé Gutai Thádé feljül emelve fejét az alispánon
s végig nézve a büszke férfin; ki légyen ez az úr?</p>
<p>– Az én vőm, – báró Kadarkuthy Viktor.</p>
<p>Gutai Thádé mély megvetéssel nézett le a megnevezettre, kinek
kezét még folyvást kezébeszorítva tartá, s azután keserű
szánalommal fordult Malárdyhoz a fájdalom és szégyen és sajnos
szemrehányás hangján mondva neki:</p>
<p>– Ez az úr – egy országos csaló: az én fiam… <span class=
"pagenum"><a name="Page_125" id="Page_125">-125-</a></span></p>
<h2>A VALLOMÁS.</h2>
<p>A Dunaparton áll egy kis ház; halászlak. Egy szobából, egy
konyhából áll az egész. A magas part elfedi egy oldalon, a másikon
vén fűzfák állnak előtte, nappal is csak a kéményét látja meg, a ki
az országúton végig halad.</p>
<p>A Duna a ház küszöbéig hordja tarka kavicsait, és a szép
szivárványos csigateknőket, mikor megárad; egy kis lengő sajka oda
van kötve a ház melletti fűzfa kimosott gyökeréhez.</p>
<p>Jó kis csendes ház lehet az, ott bizonyosan nem beszélnek soha a
nagyvilág hiú dolgairól, alacsony háznak kicsinyek a gondjai.</p>
<p>Mécses sem ég abban, mikor künn sötét van, annyi világot a hold
is ad, a mennyinél az emberek megismerhetik egymást, s holdvilágnál
olyan jól esik beszélgetni.</p>
<p>Kivált a kik régen nem látták egymást, pedig régóta keresték, a
kiknek annyi mondani valójuk van.</p>
<p>Mint például Gutai Thaddeus uramnak, és az ő megtalált fiának, a
gézengúznak.</p>
<p>A Malárdy-kastélyban oly nagy volt a zavar és meglepetés első
benyomása, hogy senki sem vette észre, hová tünt el a pap és
fölfedezett fia.</p>
<p>Gutai az éj sötétje alatt feltünés nélkül jutott a kapu előtt
álló szekérig, arra előbb felültette a fiát, azután maga is mellé
ült; a fiú mindent engedett magával történni, ellenmondás
nélkül.</p>
<p>A szekér a Dunapartra hajtatott, ott megállítá a lelkész s
leszállt róla foglyával együtt; a kocsis már tudta, hogy hová
forduljon onnan.</p>
<p>Innen gyalog néhány száz lépésnyit haladva a Dunapart mentében,
a kis halászlakig jutott Thádé, fiát folyvást kézen fogva, – egy
szót sem szólt hozzá odáig. <span class="pagenum"><a name=
"Page_126" id="Page_126">-126-</a></span></p>
<p>A halászlak ajtaja nyitva volt, abba belépett a lelkész, foglyát
bocsátva elől s azután bezárta az ajtót. Házigazda, vagy
gazdasszony nem mutatta magát.</p>
<p>A szobát nem világította más, csak a besütő hold. Thádé oda
állítá fiát a holdvilágba, hogy láthassa, ő maga leült egy faragott
székre a sötétben; amannak nem volt szüksége az ő arczát látni.</p>
<p>A fiun még vőlegényi öltözete volt, az ezüsttel hímzett fehér
bársony dolmány, a bogláros öv; Gutai Thádé kihúzott bő köpenye
alól egy kis összekötött csomagot, azt kibontá; egy fekete
szőrzubbony volt az, a tanonczok akkori egyenruhája, ezt letevé az
asztalra Viktor… nem… Lőrincz elé.</p>
<p>A gézengúz szótlanul letevé bársony dolmányát s felölté a fekete
tógát, mely azután sarkig eltakarta.</p>
<p>Igy már most kezdődhetett a vallatás.</p>
<p>Gutai Thádé egészen az elején kezdte azt, a hogy törvényszéki
birák szokták tenni.</p>
<p>– Ki vagy? mi neved?</p>
<p>Az ifju csüggeteg hangon válaszolt rá:</p>
<p>– Gutai Lőrincz.</p>
<p>– Mi a mesterséged?</p>
<p>Erre a kérdezett nem tudott felelni.</p>
<p>– Nos: mesterember, földmívelő, hivatalnok, tudós, vagy mezei
pásztor vagy-e?</p>
<p>Nem választhatott ezek közül.</p>
<p>– Egyszerűen tolvaj vagy-e és semmi más?</p>
<p>– Még rosszabb, suttogá fejét lehajtva az ifjú.</p>
<p>Az apa folytatá tovább, kezeit összetéve mellén.</p>
<p>– Hány éves vagy?</p>
<p>– Tizenkilencz.</p>
<p>– Csak tizennyolcz. Az utolsó évet törüld ki életedből, mert
abban nem éltél. Van-e valami vallásod? Ne felelj rá. Ne felelj
erre a kérdésre. Csald meg az emberiekben az embereket, de ne az
isteniekben az Istent. Ezt nem velem fogod elvégezni. E kérdést
mindig ott látandod a fejed <span class="pagenum"><a name=
"Page_127" id="Page_127">-127-</a></span> fölött, felhőkben és
csillagokban. Más kérdésre felelj. Vannak-e szülőid?</p>
<p>Az ifju alig birta kimondani mély elfogódástól a választ.</p>
<p>– Igen is.</p>
<p>A lelkész megcsóválta fejét s erőszakosan letört hangon
válaszolt.</p>
<p>– Nincsenek. Anyád meghalt és el van temetve, apád pedig nem
hivatja magát általad apának többé.</p>
<p>Az ifju szívszaggató hangon sikolta fel e szavakra, s arczát két
kezébe rejté és elkezde igazán, fájdalmasan zokogni.</p>
<p>Thaddeus pedig száraz, hideg hangon mondá neki:</p>
<p>– Végezzünk: az idő halad!</p>
<p>Lőrincz letörlé könnyeit, miután Thaddeus úr azt mondá neki,
hogy a szemfényvesztők mind igen jól tudnak sírni, nyögni,
elájulni, magukat a földhöz verni, convulsiókba jönni, hogy ez a
mesterség a farizeusok által már régóta nagy tökélyre vitetett.</p>
<p>Az ifju egy könnyet nem ejtett többé.</p>
<p>– Legelőször is valld meg nekem, kérdezé hidegen Thaddeus,
micsoda ötlet volt tőled magadat báró Kadarkuthy fiának adnod ki?
Hogy jöttél ismeretségbe ez úrral?</p>
<p>– Egyszer supplicatio alkalmával faluja előtt találkoztam vele
össze, épen víg czimborákat hajhászott, hajduival erőszakosan
elfogatott és bevitetett kastélyába s ott itatott egy hétig
folyvást, akkor nagyon kegyébe jöttem.</p>
<p>– Mivel legjobban győzted a vele együttivást?</p>
<p>– Meglehet.</p>
<p>– Mikor jöttél későbben össze vele?</p>
<p>– A mint a collegiumot el kelle hagynom, egyenesen ő hozzá
mentem üldözőim elől.</p>
<p>– Mondd, hogy én előlem, mert más nem üldözött.</p>
<p>– Voltak adósságaim.</p>
<p>– Azokat kifizettem. Nekem van miből.</p>
<p>Lőrincz keserűen harapott ajkába e czélzásra. Az ősz tudós, ki
nehéz szorgalommal, sanyarú takarékossággal <span class=
"pagenum"><a name="Page_128" id="Page_128">-128-</a></span>
gyüjtögette filléreit, azt mondá fia tékozlásaira: «apádnak van
miből».</p>
<p>– Reményletted, hogy ott jól el fogsz rejtve lenni?</p>
<p>– Az öreg báró szereti a kalandokat; mikor elmondám neki, hogy
szöktem és rejtőzni akarok, nagyot nevetett rajta, azt mondá, hogy
csak bízzam rá magamat és ne féljek semmit. Az első héten az
erdőben egy magányos vadászlakba rejtett el, a honnan csak a
szokásos tivornyáira jöttem elő, mikben meghitt czimborái voltak
jelen, a kik már ismertek. Itt mondá el azon ifjukori adomáit,
miknek felidézése valószinűvé tette a hozzá való legközelebbi
viszonyt.</p>
<p>– Nem kivánom a tivornyák leirását. Mint jöttél arra a
gondolatra, hogy magadat Kadarkuthy fiának nevezzed?</p>
<p>– A gondolat a véletlené volt. Egyszer éjfél után váratlanul
idegen vendégek jöttek a kastélyba s engem is ott leptek. Egy
közülök kérdezé hogy ki vagyok? Mielőtt meggondolhattam volna, mit
feleljek, a báró komoly arczczal úgy mutatott be, mint fiát. Azután
nagy mulatságát találta a vendégek bárgyúságában, kik egyszerre
elkezdtek üdvözölni; magasztaltak, hogy megnőttem, mennyire
hasonlítok az öreg báróhoz; idézgették emlékembe, nem jut-e
eszembe, mikor ilyen meg ilyen kicsi fiú voltam, hányszor
lovagoltam a nyakukon, hogy megtéptem a bajuszaikat, milyen ruhám
és fakardom volt, és nekem azt mind helyben kellett hagynom. Azután
előfogtak, kikérdeztek, hogy merre jártam, a mióta nem láttak?
hallották, hogy mindig külföldön utazom, elkezdtek velem németül,
francziául beszélni, én pedig meséltem nekik idegen városokról,
azoknak szépségeiről, ritkaságairól, népszokásaikról, a mint azt
tudományos könyvekből olvastam.</p>
<p>– Tűzbe minden betűvel! Átok a tudomány! Folytasd.</p>
<p>– Az öreg báró rendkívül mulatta magát e tréfán, mint a hogy ő
nevezé; gyakran felkaczagott elbeszéléseim alatt, a mit vendégei
nem vettek egyébnek az ő szokott <span class="pagenum"><a name=
"Page_129" id="Page_129">-129-</a></span> hóbortjainál. – Ez a jó
kedve nőttön nőtt, a mint egy jámbor öreg úr kegyesen értésemre
adá, hogy eddigelé ugyan rossz fiú voltam, sok keserűséget okoztam
a báró úrnak az által, hogy tán tíz esztendeig künn kóboroltam
Francziaországban, és soha azalatt még csak levelet sem irtam neki,
sem őt meg nem látogattam; sok pénzt elprédáltam, adósságokat
csináltam, no de már most ideje, hogy megjőjjön az eszem. Igértem
töredelmes szívvel, hogy megjavulok. Az öreg báró két kézzel
fogózott karszékébe, úgy kaczagott.</p>
<p>– Nagy szemfényvesztő…</p>
<p>– A többi vendégek nyájasabbak voltak hozzám, úgy hízelegtek,
meghívtak magukhoz látogatóba, névnapra, vadászatra: «akár
leánynézőbe!» kiáltott közbe kaczagva az öreg báró; a jó urak
szerényen szabódtak, hogy az ő kisasszonyaik nem érdemlenének ilyen
nagy szerencsét; az öreg báró azonban addig magasztalta
kisasszonyaikat, míg azok egészen irigyek lettek egymásra, s engem
összevissza csókoltak sorban, és a legderekabb ifjunak
neveztek.</p>
<p>– Te nem tudtad azt, hogy a bárónak valódi fia van?</p>
<p>– Csak akkor tudtam meg. Egyúttal azt is megértettem abból, hogy
az öreg báró nem szereti fiát, kit tíz év alatt annyira sem tudott
venni, hogy őt meglátogassa: az folyvást külföldön lakott s apjával
csak tréfás leveleket szokott váltogatni, miket az öreg úr nekem
megmutogatott.</p>
<p>– Tehát épen helyébe illettél.</p>
<p>– A szerep tréfa volt, midőn elvállaltam. Az öreg báró azt
állítá, hogy az neki sok mulatságot fog szerezni. Pompás ruhákat
szerzett számomra, hintajában hordott magával mindenüvé,
bemutogatott ismerőseinél, bevezetett a legnagyobb úri családok
körébe s sorba minden előkelő család kisasszonyait megkérette
velem.</p>
<p>– Őrültek és semmirekellők! Játékot űzni a legszentebbel, a
házassággal, a szeretettel! <span class="pagenum"><a name=
"Page_130" id="Page_130">-130-</a></span></p>
<p>– A bárónak különös mulatsága telt abban, hogy első
megjelenésemnél mind belém szeretett ifjú és vén, férfiak és
leányok mennyire vonzódtak hozzám, akármelyik ház leányát nőül
hozhattam volna el, később azután mindig az lett a vége a
mulatságnak, hogy vele együtt kilöktek az ajtón.</p>
<p>– Miképen?</p>
<p>– Elkezdtem garázdálkodni, részegnek tettetém magamat,
kigúnyoltam a család öregeit, vallását, rangbeli állapotját,
enyelegtem a nőcselédséggel, s így elrontottam mindig a kedvező
elővéleményt, mely irántam támadt.</p>
<p>– Azt okosan tevéd… szólt bele, magáról elfeledkezve, Thaddeus
úr, azaz okosan tevéd ama boldogtalan családok érdekére nézve, de
őrültet tevél magadból, és azon emberből, a kinek álarczát
viselted. Nem gondoltál-e arra, hogy az igazi Kadarkuthy Viktor
egyszer elédbe toppan s számon kéri tőled, hogy mit követtél el
nevében? és megöl, irgalom nélkül, megérdemlett halállal öl
meg?…</p>
<p>– E találkozás meg is történt. Valahogy a külföldön tartózkodó
Kadarkuthynak fülébe jutott, hogy édes atyja idehaza országszerte
hord valakit, a kit fiaképen mutogat be, a kiért pazarolja a pénzt,
s oly fénynyel járatja, mely példabeszéddé kezd válni. Ez elvégre
is megdöbbenté az ifjú bárót, s mire apja fenyegetései rá nem
birták venni, sietve haza utazott Magyarországba s egy estve atyja
szobájába lépett.</p>
<p>– Nos, mi történt akkor? kérdezé aggódó figyelemmel a
vallató.</p>
<p>– Ott természetesen senki sem ismert rá, mert tíz év óta nem
látták; az öreg báró a helyett, hogy megölelte volna, azt kérdezé
tőle: «kicsoda az úr?» s mikor az őt édes atyjának kezdte nevezni,
a báró összekiáltá cselédjeit, hogy fogják meg azt a semmirekellő
csalót, a ki őt rá akarja szedni: ez bizonyosan ama híres
Schinderhannes Németországból, itt a nyomtatott személyleirása: a
személyleirás <span class="pagenum"><a name="Page_131" id=
"Page_131">-131-</a></span> valahogy hasonlíthatott az ifjú báró
külsejéhez; azt megkötözték, kocsira tették s beszállíták Kassára,
átadták a vármegyének, az most is ott ül a tömlöczben és várja a
kedvetlen qui-proquo kifejlődését.</p>
<p>Thaddeus úr összecsapá kezeit feje fölött.</p>
<p>– Ő a tömlöczben ül, te pedig szabadon járdalsz!</p>
<p>A tisztelendő úr sokáig tudott e nyilatkozat után nyugalmához
jönni. Járt-kelt a kis kunyhó szobájában hátratett kezekkel és
többször susogta magában:</p>
<p>– Az igazi báró tömlöczben ül, s az álorczás vigad!</p>
<p>Azután egyszerre megállt ismét fia előtt s hirtelen azt kérdezé
tőle:</p>
<p>– Hát az kinek az eszméje volt, hogy Malárdyhoz jőjj,
szemfényvesztő játékot űzni?</p>
<p>– A báróé.</p>
<p>– Miért álltál rá?</p>
<p>Lőrincz fejét rázta és hallgatott.</p>
<p>Thaddeus nem kérdezé másodszor, tudta jól, hogy ha ez nem akar
felelni, akkor nem felel.</p>
<p>– Miért nem játszottad itt is azt az alakot, a mit másutt? miért
nem voltál korhely, garázda, a hogy patronusod kívánta?</p>
<p>– Nem tehettem.</p>
<p>– Nem tehetted? Sőt ellenkezőleg hizelegtél, ragyogtattad nagy
talentumaidat, miket benned a természet egy méltatlanra pazarolt,
hogy mindenki kegyét megszerezd. Utálatos alakjáték!</p>
<p>Az öreg ember egészen elcsüggedten hallgatott el s magában
folytatta azon kíneszmék lánczolatát, melynek minden lánczszeme egy
halállal ért föl nála.</p>
<p>– Tudod-e, kérdezé hirtelen, midőn ráakadt azon gondolatra,
melyet ki kell mondania, tudod-e, mi volt azon bűnök között, a
miket elkövettél, a legnagyobb, a legmegbocsáthatlanabb? Találd ki,
válogass belőle, mérlegeld magad.</p>
<p>Lőrincz hallgatott. <span class="pagenum"><a name="Page_132" id=
"Page_132">-132-</a></span></p>
<p>– Megmondom én. A midőn játékot űztél a magad hitéből és a
máséból, komédiát játszottál az Isten nevével, hogy egy keresztyén
férfi lelkét behálózd. Egy kálvinista papnak a fia zsolozsmákat
énekelt Malárdy Ferencz kápolnájában! Ugyanazon pap fia, ki a
rácztemetőn megátkozá templomuk lerontóját, ugyanazon
templomromboló kápolnájában! és magadban kaczagtál és ördögi csúfot
űztél az átokmondóból és az átokviselőből! és megrontád mind a
kettőnek családját, és beteljesítéd mind a kettőnkön az átkot.</p>
<p>A mint a pap elhallgatott, olyan csend volt, hogy a habok
locsogását lehete hallani odakünn az ablak alatt.</p>
<p>– Mivel tudod magadat menteni? Van-e egy szavad, melyet
védelmedre felhozz?</p>
<p>Lőrincz fölemelé fejét és válaszolt:</p>
<p>– Van!</p>
<p>A lelkész rábámult:</p>
<p>– Van védő szavad?… Mondd ki!</p>
<p>– A szerelem…</p>
<p>Thaddeus összeborzadt. Megrettent attól, mit hallott.</p>
<p>– Te szerelmes voltál Malárdy leányába?</p>
<p>– Voltam, vagyok és leszek. Ez bűnöm, ez halálom.</p>
<p>– És az is te beléd?</p>
<p>– Még erősebben, még halálosabban, mint én.</p>
<p>A pap fölemelé két kezét az égre s valami rettenetes hangon,
melyet a fájdalom és öröm tébolyító keveréke alkotott, kiálta
fel:</p>
<p>– Oh én uram és Istenem, ki meghallgatád a te szolgádnak
panaszttevő szavait, és kitöltéd a te keserűségednek poharát a mi
fejeinkre: adj erőt nekem, hogy elviselhessem a te akaratodat!</p>
<p>Lőrincz még egyszer odaborult atyja lábai elé, s alig hallhatóan
susogva esdeklett bocsánatért. – A lelkész egykedvűen emelé fel
onnan.</p>
<p>– Kelj fel, vak eszköze vagy a sorsnak. Szánalomra méltó magad,
és szánandók azok, a kikre elküldettél. Még <span class=
"pagenum"><a name="Page_133" id="Page_133">-133-</a></span> egyről
világosíts fel! Micsoda bűvészetet gyakoroltál, midőn Malárdy fiát
megszégyenítéd? Hogy apját lekötelezd, fiát elriasztottad a poetai
pályáról. Hogyan tehetted ezt?</p>
<p>– A verset, a mit elolvasott, első hallásra megtanultam könyv
nélkül s elmondtam utána.</p>
<p>Az öreg nagyot sóhajtott:</p>
<p>– Minő ész! Minő lángész!</p>
<p>Azzal kabátja mély zsebeiből valamit vett elő, a mit a sötétben
látni nem lehetett, de sajátszerű hangja elárulá, hogy az – valami
láncz.</p>
<p>– Jőjj közelebb.</p>
<p>A fiú odalépett.</p>
<p>Thaddeus úr egy pár békót tarta kezeiben, a minőkkel szökevény
rabokat szoktak egymáshoz fűzni.</p>
<p>– Nyújtsd kezeidet…</p>
<p>Lőrincz elszörnyedve kérdezé:</p>
<p>– Atyám, mit akarsz?</p>
<p>– Mit akarok?… A kassai börtönben egy ártatlanul befogott rab
sóhajtozik szabadság után. Azt a rabot ki akarom cserélni.</p>
<p>Lőrincz erőtlenül nyújtá kezeit atyja elé s vonakodás nélkül
engedé a békókat rázáratni.</p>
<h2>A HÁLAIMA.</h2>
<p>A pap kinyitá a kunyhó ajtaját, s halk hangon valakihez szólt, a
kit Pálnak nevezett; az öreg halász volt az, ki ez alatt kunyhója
előtt ült egy reves fűzfabokron, pipáját szájában tartva, aludtak
mind a ketten, ő is, a pipa is.</p>
<p>– Átmegyünk a túlsó partra, dörmögé a lelkész a felébredőhöz,
készítse kend a csónakot. A halász nagyot ásítva fogott a munkához,
eloldá ladikját a tőke mellől, ülést csinált benne deszkákból két
személy számára, elkészíté az evezőket a ladik orrában s a
kormánylapátot <span class="pagenum"><a name="Page_134" id=
"Page_134">-134-</a></span> hátul. A tisztelendő úr maga fog
kormányozni: oh a tisztelendő úr nagy hajós.</p>
<p>Mikor készen volt a ladik, akkor kijöttek ketten a kunyhóból, az
apa és a fiú s beleültek a csónakba.</p>
<p>Thaddeus fiára adta saját porköpenyét, hogy ne lássa a halász
annak a kezein a lánczokat, pedig a nélkül is sötét volt már. A
félig telt hold egyik szarvával már lemerült a vízbe, csak a másik
állt ki még abból, csodálatos bűvös jegyet képezve égen és vizen,
csillámló hosszú káprafénye a láthatártól kezdve egész a csónakig
nyúlt végig a reszkető habtűkörben, egészen a csónak oldaláig, az
evezőtől hányt habokig, a hosszú fehér vonalig, mely a haladó
csónak után maradt.</p>
<p>Olyan szép az ilyen holdvilágos vízbe nézni…</p>
<p>Thaddeus látta, hogy fia nagy gyönyörűségét találja abban, hogy
e csillámló habokat nézze.</p>
<p>A hajó oldalához volt hurkolva egy vékony kötéldarab, azt
Thaddeus, úgy hogy a halász észre ne vegye, Lőrincz láncza körül
tekergette s végét összecsomózá… a fiú nem gyönyörködött többé a
holdvilágos vízben.</p>
<p>A halász egy sarkantyú előtt elhaladva megszólítá a lelkészt,
hogy ott vigyázzon, mert forgóba jönnek. A mint keresztülvágták az
örvényt, a halász csendesen felsóhajtott: «oh Jézuskám» s mikor
távolabb haladtak onnan, kérdezetlenül elbeszélte, hogy ott
harmincz év előtt egy igen kedves leánytestvére fúlt a vízbe, soha
sem találták meg többet, azt kiáltotta utolsó szavával: «oh
Jézuskám», azóta ő valahányszor azon a helyen átmegy, mindig eszébe
jut az a szó, pedig minden nap átmegy rajta kétszer.</p>
<p>Thaddeus úr megtapogatta a kötelet: jól rá van-e hurkolva a
békóra?</p>
<p>Azután a Duna közepének irányozta a csónakot. Eddig csak a part
mellett haladtak, felfelé, hogy a túlparton a megfelelő révnél
jussanak át, most azután befelé vágtak.</p>
<p>Lőrincz szemközt ült atyjával, ki a hajó farában a kormányt
<span class="pagenum"><a name="Page_135" id=
"Page_135">-135-</a></span> tartotta, s a távozó partra bámult; a
ködös síkság mindinkább alaktalanná kezde lapulni, a távolban
látszott valami nagy ház, melynek még néhány ablaka ki volt
világítva, egyenkint azok is kialudtak; a ház is eltünt, a parti
bokrok eltakartak mindent.</p>
<p>És azután eltünt a hold is, az utolsó kis fényhegyecske is
lemerült a vízbe a nélkül, hogy egyet lobbanna előtte, a nélkül,
hogy a víz egyet serczenne utána.</p>
<p>S a mint a hold letünt és egészen sötét lett: egyszerre
elkezdett valami csípős szél fújni, mintha csak arra várt volna,
hogy sötét legyen s nem mert volna addig előjönni, a míg a hold
látja; most azután a sötétben felkuszálta a szép síma habokat,
nekivetette a vállát a csónaknak s keresztülhányta rajta a
tajtékot, s talált egy rongyos zászlódarabot a csónak orrán, azon
olyan szép nótákat fütyült hozzá.</p>
<p>Lőrincznek eszébe jutott, hogy napok előtt épen így hányta,
lóbálta a csónakot a hullám és a szél, csapkodott be a csónakba a
hab. És akkor ketten ültek abban, egy köpeny alatt két egymásért
dobogó önfeledt szív és mondogatták egymásnak; «hol kívánsz inkább
lenni: kényelmes palotában, vagy itt a lélekvesztőn és az én
keblemen?… Itt, itt… Jerünk együtt, ne kérdezzük hová? talán
nyomorba, szégyenbe, talán a halálba, de egymást ölelve… megyek,
megyek…» és ajkaik összeforrtak, és a villám lecsapott mellettük,
és a mennydörgés elhangzott és a csóknak még sem volt vége…</p>
<p>Lőrincz csendesen megfogá a kezeire tett békókat. Ujjainak
nyomásaira összehajlottak azok, mintha csak ónból volnának, azután
csendesen lehúzta mind a kettőt kezei fején keresztül legkisebb
erőlködés nélkül; – atyja szemközt ült vele és nem vett észre
semmit.</p>
<p>A szél és a hullám nagyot taszított a csónakon. Tajtékos üstökű
hullámok fölemelték zöld fejeiket, mintha azt zúgnák: «jobb volna
ott a víz fenekén».</p>
<p>– Oh Jézusom! hangzott e pillanatban… <span class=
"pagenum"><a name="Page_136" id="Page_136">-136-</a></span></p>
<p>… És a másik pillanatban csak ketten voltak a csónakban: a
kormányos és az evezős.</p>
<p>A levetett békók ott hevertek a csónak fenekén a kötélhez
hurkolva.</p>
<p>A halász hirtelen csáklyája után kapott s elkezdé vele a
vízbehullottat keresgélni: a Duna közepe van ott; mélyen halad
ottan, a ki abba esett. Félórai hasztalan fáradság utáni veszélyes
küzdésben a zajgó habokkal, meggyőződhetett a két férfi róla, hogy
a ki elveszett tőlük, az nagyon el tudott rejtőzni; – oh ott a
vizek alatt igen biztos buvóhelyek vannak!</p>
<p>Mikor minden keresés sikertelen lett, akkor a pap leborult a
csajka fenekén s összetett kezeivel, könnyes orczájával azon padra
borulva, melyről egyetlen fia eltünt, sokáig maradt úgy
mozdulatlanul.</p>
<p>A halász nem merte őt megszólítani.</p>
<p>Az ősz férfiú imádkozásban volt.</p>
<p>És mondott magában ilyen imádságot:</p>
<p>«Oh én uram, végtelen irgalmú Istenem, fogadd fel lelkét
eltévedt fiadnak és bocsáss meg azokért neki, miket te ellened
vétett. Tőlem pedig legyen hála a te szent nevednek, hogy megmentéd
őt a gyalázattól, és soha ne ejtsen az én lelkem egy panaszos
hangot te ellened, a miért elvevéd tőlem az én napjaimnak világát
és életemnek örömeit, és soha ne tégyenek az én gondolataim
szemrehányást te előtted, a miért így kitépted az én szivemhez nőtt
szivet. Legyen áldva a te szent akaratod: amen.»</p>
<p>A szél is elhallgatott, a habok is lecsendesültek, a vizek ítélő
szellemei megkapták az áldozatot, a kiért felzúdulának vala.
<span class="pagenum"><a name="Page_137" id=
"Page_137">-137-</a></span></p>
<h2>ZÖRGETI A SZÉL AZ ABLAKOT…</h2>
<p>A szél az én legfélelmesebb rémem.</p>
<p>Úgy félek, úgy irtózom tőle, mint akármelyik bokor, melynek
minden levele reszket előtte, ha zúgását hallja.</p>
<p>Éjszaka mély álmomból fölébredek rá, ha elkezd fújni, és el sem
tudok alunni tőle, nappal ki nem merek lépni a szobából miatta; ha
szembeszállok vele, tudom bizonyosan, hogy beteg leszek tőle; mikor
ablakom alatt elkezdi pokoli dudolását, elmegy a kedvem a munkától,
az élettől és az egész szélránczigálta világtól; haragos, kedvetlen
vagyok, minden idegem szenved.</p>
<p>Tudom, hogy a szél fog megölni, egy szélfuvallat miatt halt meg
apám és anyám, engem is sokszor ágyba fektetett már, és azokat, a
kiket szerettem, sorban mind láttam már kínosan szenvedni e
keserves ellenség egyetlen süvölletétől, azért én utálom őt és
ellenségemnek vallom, akár élek, akár halok.</p>
<p>És tudom is, hogy ellenségem; legkedvesebb fáimat kedvtöltésből
kitördeli, virágaimat összemorzsolja, a mióta tudja, hogy azokat
szeretem, s ha ki nem zárnám ablakomon, hogy valami hasadékon
bejöhetne, kitépné a tollat a kezemből és a földhöz verné, s a
papirost, melyen felőle panaszlok, levelenkint repítené
szanaszélylyel, mint azokat a szegény faleveleket, a miket ok
nélkül leszaggat.</p>
<p>Ah milyen kedves dolog neki végig süvölteni ott azon a nagy
csallóközi rónán! – Nem áll eléje goromba hegy, nem daczolnak vele
sűrű erdőségek: mehet, a merre neki tetszik.</p>
<p>Itt egy homokhatárt talál, azt megkezdi; beteríti vele száz
ölnyire a szomszéd legelőt, hogy csak a füvek hegyei látszanak ki a
porondból; éjszaka van, hogy elcsudálkoznak majd reggel az emberek,
ha meglátják ezt a szép munkát; – a falu alatt hosszú kazlak
állnak, egy közülök <span class="pagenum"><a name="Page_138" id=
"Page_138">-138-</a></span> rosszul van rakva, azt feldönti; ah,
milyen szép mulatság azt széthordani a levegőben! A kis alacsony
házikók kéményein ágbogas fészkében gólyacsalád lappang: fészkestül
lehajítja őket; haha! hogy sipognak a toklászos meztelen madárkák a
földön; megvizsgálja sorról sorra, kinek a házteteje van rosszul
fedve? arról leszedi a kévéket csoporttal s oda hányja az udvarra;
hadd örüljön neki a gazda: nyitva feledt padlásajtókat,
pajtakapukat ki s be vagdal, csak úgy csattog, s a kéményeken
lekiabál: «ki lakik ebben a házban?»</p>
<p>Azok a hosszú sor jegenyék ott a Malárdy-kastély előtt úgy
hajtogatják előtte fejeiket, mintha lábai alá bókolnának és
mondanák: «kegyelmezz, nem hajolhatunk alább», de ő még mélyebbre
nyomja sudaraikat, meg-megczibálva dühösen, a melyik ellenállani
mer, s zöld ágakat tépve le róluk.</p>
<p>A kastély elcsendesült már. Mikor a szél fú, olyan csendes kívül
minden ház, ajtók, ablakok bezárvák, gyertya nem ég sehol, tán
alusznak.</p>
<p>De ő oda is talál bejárást; nyitva feledt ablak a folyosón,
kandallók üregei jó bejáratok a szélnek, ott besüvölt, beordít,
mindenféle rémes hangon fütyöl, dudol a tornáczokon, hahotázik a
kéményoduban, rázza, dörögteti a betett ajtókat s kérdezi: «ki
aluszik most idebenn?…» Azután megint kívül kerül, cserepeket
kapkod le a háztetőről s azokat végig hajigálja, csörömpölve s neki
feszíti üvöltő száját az ablakok szegleteinek és bekiáltoz: «hó,
hő, ki tud alunni most idebenn?…»</p>
<p>Oh! aludni úgy sem tud ott senki.</p>
<p>A vendégek megzavarodva tértek szobáikba, s várják, hogy
világosodjék a hajnal, hogy nesztelenül elmehessenek onnan, a
család tagjai elbúttak alvó szobáikba, kiki félre, külön
kamarájába, még senki sem tudja, kit ért a legnagyobb
szerencsétlenség, ki oka a másikénak, ki vádoljon, ki vigasztaljon?
csak azt tudja mindenki, hogy ez nagy szerencsétlenség!
<span class="pagenum"><a name="Page_139" id=
"Page_139">-139-</a></span></p>
<p>Olyan nagy, hogy még nem volt elég idő azt gondolattal megmérni,
átérezni, eliszonyodni tőle.</p>
<p>Az emberek lefeküdtek, abban a reményben, hogy talán majd
elalusznak, s mikor fölébrednek, azt látandják, hogy csak álom volt
az egész.</p>
<p>De az álom kerüli a házat.</p>
<p>Vannak olyan éjszakák, a mikor senki sem tud aludni a háznál,
néha egy egész városban. – Ez a szél, ez a szél!</p>
<p>És aztán, mikor a test összetört idegzettel, s fáradt
életerővel, kimerülten, ellankadtan ágynak fekszik, a felzajdított
lélek pedig nem tud elnyugodni, akkor előjőnek azok a kínos
látások, a miket ébren álmodik az ember: azok a kinyitott szemek
elé tóduló szörnyalakok, mikben nincs összefüggés, nincs felfogható
eszme, mik kiterjednek a kétségbeejtő magasságig s ismét
összehuzódnak a kínzó semmiségig, ott tánczolnak, ugrálnak,
tolakodnak egymás hegyénhátán, százféle alakot váltanak és egyik
undokabb, mint a másik, meg nem állnak egy perczig, úgy tesznek,
mintha régi ismerősök volnának, pedig rettenetes rájuk nézni, és az
ember tudja, hogy ez nem álom és hiába csukja le előlük, hiába
nyitja fel rájuk szemeit, ott űzik egyre nyitott és becsukott
szemei előtt gyötrelmes jeleneteiket; hiába mondja magában: «én
alunni akarok, én nem akarom ezeket látni, én nem akarom e
gondolatokat gondolni»; valami kínos tehetetlenség tartja feszítő
nyomás alatt minden idegét, a mi nem rendszer, hanem csak
zsibbasztó ébrenlét.</p>
<p>Vajjon miket láthatott az elhagyott menyasszony, özvegy
menyegzői nyoszolyáján fekve? Volt-e ébrenlétének gondolatja,
volt-e álmainak képe? Ott feküdt mozdulatlanul fekhelyén, szemeit
lehunyva és sokszor azzal biztatta magát, hogy ha folyvást így
feküdnék mozdulatlanul, utoljára meg volna halva.</p>
<p>És az milyen jó volna rá nézve.</p>
<p>Milyen jó volna az, ha mint a regényekben szokás, mikor a költő
valami nagy bajba hozta hőseit, akkor megengedi <span class=
"pagenum"><a name="Page_140" id="Page_140">-140-</a></span> őket
halni: az életben is úgy lehetne. Oh a sors nem ily következetes,
ez azt mondja: «élj tovább, nem haltál meg!»</p>
<p>Másoknak elég volna, ha aludni tudnának ez éjjel, neki az már
kevés.</p>
<p>Micsoda látások ezek szemei előtt, micsoda érzések ezek testének
minden idegeiben! Azt az egy arczot látja mindig. Most a túlvilági
fény dicskörében, mosolyogva, büszkén, azután egyszerre
elundokolva, fekélyekkel, bélpokollal rakva, megalázva; most a
gyönyör lankatag érzése állja el testét, lelkét, ez az ő csókja;
majd a zsibbasztó tehetetlenség, ez az igéző kézszorítása; aztán
elkezd esni lefelé, mély, mély, mély örvénybe, melynek fenekét nem
éri; fejtetőre lefelé, s akkor egyszerre felriad, mint a
galvanütéstől érintett halott.</p>
<p>Néha azt képzeli, hogy mind ez csak álom, és fölemelkedik
könyökére, megtapogatja a körüllévő tárgyakat és meggyőződik
felőle, hogy ébren van. A szél is azt mondja oda künn. Az
ablaktáblák úgy rezegnek.</p>
<p>Majd meg valami előálom lepi meg, s az mindig egy ábrán
kezdődik. Ott van az elveszett ifju mellette. Arcza halovány,
homloka véres. Addig törülgeti róla a vért, míg a seb elmúlik,
összeforr, nem is volt ott soha, helye sem látszik. De az arcz még
is halovány, de az ajk még is néma. Odahajol félénken és meg meri
csókolni egy alvó arczát, vagy talán egy halottét, miért ne? És
ujra megcsókolja, és addig csókolja, míg az arcz piros lesz, az
ajkak mosolyra vonulnak, végre megszólalnak: «látod, élek, itten
vagyok, csak tréfa volt az egész. Itt vagyok melletted, karod fejem
alatt, arczom kebleden: nincsen semmi vész; egymásé vagyunk: Itten
vagyok».</p>
<p>Nagyot zörren ajtó, ablak!</p>
<p>Hah! fölrezzen a leány. Nincs, senki sincs ott. Nem akar senki
bejönni. Csak a szél, az irigy szél az, mely nem engedi, hogy
valaki olyan édeseket álmodjék.</p>
<p>Azután megint újra kezdődnek a kínzó ébrenlét káprái,
<span class="pagenum"><a name="Page_141" id=
"Page_141">-141-</a></span> a csúfondáros szörnyek chaosza, a fájó,
tehetetlen zsibbadás, fejtetőre hullás a rettenetes végtelenbe, és
azután a hánykódó tenger az üvöltő viharban, ketten ülnek egy
rozzant tutajon, a hullám felhányja őket a csillagokig, a csillagok
olyan szúró szemeket meresztenek reájok a közelből, siető fellegek
elfutnak mellettük, s onnan ismét le a tenger fenekére, hömpölygő
hullámok völgyébe; egy köpeny takarja mind a kettőt, sziveik úgy
dobognak együtt. De mégis közel vannak egymáshoz.</p>
<p>Nagyot zörren ajtó, ablak!</p>
<p>«Ki az?» senki, senki. A szél koczogtat és kérdezi, hogy ki mit
álmodott?</p>
<p>A leány még most is hallja a tenger zúgását, még most is érzi a
hullámhányás szédítő kábulatát, még most is dobog a szive hevesen,
még most is szorítja vánkosát kebléhez erősen, hogy a hullám el ne
szakítsa őt kebléről.</p>
<p>Későn jut eszébe, hogy imádkozni kellene.</p>
<p>Összekulcsolja kezeit, valami egyszerű imádság jut eszébe, azt
elmondja négyszer, ötször. Az Isten nem haragszik azért. A
hánykódottak megnyugvást találnak az ő nevében, hadd
emlegessék.</p>
<p>Ismét meglepi az álom, nem oly nyugtalan, mint előbb. Kis
alacsony házikót lát, melynek ablakán besüt a nap. Ő a tűzhely
mellett áll és főz, megkóstolja, mit főz, czibereleves. Soha sem
evett azt úr korában, álmában ízleli először, ő azt tudja jól, sőt
olyan furfangos, hogy még azt is tudja, miszerint az most csak
álom, de kiváncsi megtudni, hogy mi lesz belőle tovább? A tűzhelyen
kis fiú ül és dudolgat, szép kis gyermek, annak ad egy pogácsát a
tepsiből, most sütötte. Azután nyilik az ajtó, valaki jő be rajta,
kopottas fekete ruhában, de arczát nem láthatja, mert hátrafelé
fordult, hanem a házi kutya a szegletben, s a kis gyermek a
tűzhelyen ráismernek, amaz eléje fut farkcsóválva s kezét nyalja,
emez kiabálni kezd elé s kis kezeivel repesget. Most odafordítja
arczát a férfi és ő ráismer: ez a férj, a jó, a szelid, munkás
férfi, ki most jött <span class="pagenum"><a name="Page_142" id=
"Page_142">-142-</a></span> haza fáradságos napi munkájából, s oda
megy nejéhez, és azt megöleli, megcsókolja. – Megjöttél, itt vagy,
valóban itt vagy, szól a boldog asszony, s úgy meg van nyugodva
abban, hogy ők most olyan szegények, csak hogy ő itt van!</p>
<p>Nagyot zörren ajtó, ablak!</p>
<p>Az álmodó felriad… Ah gonosz szél, miért költéd fel e szép
álomból? mit vered, mit koczogtatod az ablakot, te nyugtalan rém,
mit zörgeted az ablakot?… A leány odatekint, egy sikoltás hal el
ajkán: az ablakban egy férfi alakja látszik, egy kézzel a párkányba
kapaszkodva, másikkal bezörgetve a táblákon s halkan susogva a
felébredőnek:</p>
<p>– Bocsáss be, én vagyok…</p>
<p>A leány ijedten rántá keblére takaróját s ágya szegletébe
huzódott félelmesen, folyvást az ablakra nézett, és látta, mint
hasít egy félkört az üvegen ama férfi-alak gyűrűje gyémántjával,
hallotta jól a metszett üveg nyikorgását, azután benyomta kezével a
férfi az elmetszett üvegszeletet, az halkan kipattant, s egyet
pendült, a mint belül a padlóra leesett, akkor azon a nyiláson
látott benyúlni egy kezet, mely az ablak zárját keresgélte, azt
elfordítá, s ismét visszahuzódott, azzal az ablakszárny feltárult
csendesen s az egész alak fölemelkedett az ablakba, onnan egy lépés
a szobába! s a másik pillanatban ott állt Hermina ágya előtt egy
sápadt, holthalvány rém, testéhez tapadó fekete ruhában, fején
összecsapzott hajfürtök, a hogy a vízbefultakat szokta kihányni a
hullám a partra, s ott e szomorú alak azt suttogá hozzá: «én
vagyok, ne kiálts!»</p>
<p>Talán ez is újra egy álom?…</p>
<hr class="tb" />
<p>Mint a vízbe hajított fejsze bukott alá az apjától elitélt fiú a
Duna mélyébe. Elbucsúzott egy szóval a világtól, azzal a szóval
kegyelmébe ajánlá magát a túlvilágnak, s azzal a tudattal sülyedt a
mély vizekbe, hogy onnan csak <span class="pagenum"><a name=
"Page_143" id="Page_143">-143-</a></span> lelke jőjjön vissza, Egy
pár kis buborék, mely a víz szinére feljön, ott egy perczig elébb –
tovább libeg, azután szétpattan – és az volt a lélek?</p>
<p>Mozdulatlanul, karjait egymásba fonva ért le a fenékre, a vízbe
nem hullani oly sebesen, mint a légben, ott az esés valami
sajátságos gyönyörérzettel jár, mintha lágy szellemkarok emelnék a
hullót. Egyszer aztán feneket ért. Érzé a lágy iszapot arcza alatt,
mely gyöngéd párnát igér az aluvónak.</p>
<p>Akarta, hogy alugyék ottan.</p>
<p>Teljes öntudatánál volt, lélekzetét visszafojtotta és karjait
egymásba fonta, úgy feküvék hanyatt és hagyta maga fölött a vizek
nagy tömegét csendesen elhömpölygeni.</p>
<p>Most egyszerre akaratlanul lélekzetet kellett venni, a test még
folytatta életszeres működését, a légzési szervek hivatásukat
teljesíték s az önkénytelen lehellet erőszakosan tört útat. Ah de
azon elem nem a meleg vér osztályosainak való, a lélekzetet vevő
tüdőbe víz omolt, öldöklő halálos elem, mely életet nem ád ott.</p>
<p>E perczben egyszerre elveszté Lőrincz önakaratát: lelki tudat,
elhatározás, emlék és bánat egyszerre elmúlt lelkéből, a lélek maga
is ki tudja hová lett? valami vak ösztön, az állati életvágy vette
át a kormányt a test idegei fölött, a mint a halálos elem a tüdő
érzékeny porusait érinté, szétpattantak az ifju karjai, lábai
felrugták a testet s kétségbeesett vonagló eviczkéléssel hajtották
őt fel a magasba, néhány percz mulva a víz szinén érezé magát, az
áldott levegőn, mely újra életet adott kínzott szerveinek.</p>
<p>Csak most kezdett öntudatához jönni ismét.</p>
<p>Teljes lélekzettel szívta magába a levegőt. Kezde gondolkozni. A
mint fejét félig kiemelte a vízből, látta néhány száz ölnyire onnan
a sötét éjben a világosabb vízszin felett a jobbra-balra tétovázó
csónakot, melyben két férfi csáklyával keresgél valamit a
vizekben.</p>
<p>Erre hanyatt feküdt a vízben, hogy csak szája látszott ki
belőle, nehogy észrevegyék. <span class="pagenum"><a name=
"Page_144" id="Page_144">-144-</a></span></p>
<p>Lábaival tovább lökte magát, hogy még messzebb távozzék
tőlük.</p>
<p>Kezde gondolkozni.</p>
<p>Nem volt bátorsága többé meglátogatni a vizek fenekét, minden
izma megtagadta tőle e halálra vivő szolgálatot.</p>
<p>A helyett egy merész gondolatja támadt.</p>
<p>Az a gondolatja, hogy – újra kezdje az életet!</p>
<p>Ez a gondolat a legbátrabb és legnehezebb…</p>
<p>A csónakosok még folyvást a Duna közepén tévelyegtek, sietnie
kellett azzal, a mit gondolt.</p>
<p>Most nagy lélekzetet vett s aztán lehúzta magát a víz alá, csak
olyan mélyen, hogy feje ki ne lássék abból s jól megjegyezve
magának az irányt, mely a parthoz vezet, erős lökésekkel elkezde
úszni a víz alatt.</p>
<p>Gyakorlott úszó volt, a míg valaki kétszázig elszámlált, ő addig
el tudott lenni a víz alatt s lélekzetet venni ismét óvatosan
merült fel, hanyatt bocsátkozva, csupán arczát emelve ki a
vízből.</p>
<p>Midőn másodszor széttekintett, a csónak messze volt már, sötét
is volt, a habok magasan jártak, nem vehették onnan észre.</p>
<p>Néhány percz mulva a partot érték lábai; sűrű rekettye-bokrok
közé jutott ki, ott leült és elbujt pihenni.</p>
<p>Nagyon ki volt fáradva, pedig még nagy munka és hosszú út állt
előtte és azt hirtelen meg kelle gondolni.</p>
<p>Nemsokára vette észre, hogy a csónak visszafordul és a part felé
tart, elég volt a pihenés, a gondolkozás. Kimászott négykézláb a
rekettye-bokrok közül, a magas part azután eltakarta, az éjszaka
elrejtette, futhatott, a merre akart.</p>
<p>A mint futott, érzé, hogy valami hatalmas erő szinte taszítja
valami irányban, s ha visszafelé akar fordulni, akkor ismét ellene
áll: a szél volt az, a rohanó szél; neki is arra kellett rohanni, a
merre a szél akarta, neki is sietős dolga volt, mint a szélnek: egy
útjok volt mind a kettőnek. <span class="pagenum"><a name=
"Page_145" id="Page_145">-145-</a></span></p>
<p>Az a Malárdyak kastélyát rengetni sietett, ő a Malárdyak szivét,
annak a háztetőkkel volt beszéde, a lombos fákkal, a kertek
virágaival, neki a ház legszebb, legféltettebb virágával, a kire
oly büszkék voltak mindannyian, a kit oly nagyon szerettek.</p>
<p>Vakmerő volt a gondolat, ha a vihar nem segítette volna, talán
ki sem vihető. De ez jó szövetséges volt most, olyan éjszakát
csinált számára, a mikor a szemes cseléd s harapós házőrző kutya
dideregve bujik el s nem kószál a puszta udvaron; a süvöltő zúgás
eltemeti a léptek zaját, a dörömböző kéz minden ajtón és ablakon
nem engedi, hogy meghallja valaki azt a halk koczogtatást a leány
hálószobájának ablakán, a háztetőről leszórt cserepek zajában
elvész a falhoz támasztott hágcsó zörrenése.</p>
<p>Lőrincz előbb bekémlelt az ablakon, ha egyedül van-e az, a kit
keres. Az éji lámpa is érezni látszott a künn zúgó szelet, néha
egészen elfulladt világa, máskor ismét nagyot lobbant s téveteg
fényt vetett a szobába. Lőrincz láthatá, hogy Hermina egyedül
van.</p>
<p>Halkan megkoczogtatá ablakát. A leány felébredt reá.</p>
<p>Lőrincz látta, hogy az álmából felébredő merően bámul reá, s nem
siet ablakát felnyitni. Tán megrettent? tán félelmében? vagy talán
nem akarja?</p>
<p>Nem volt sok gondolatra idő, hirtelen rést metszett gyűrűje
kövével az ablakon, s azt felnyitá gyorsan, s nesztelenül átveté
magát a párkányon.</p>
<p>Ott állt azután menyasszonya ágya előtt, a menyegzői éjszakán s
azt mondá neki:</p>
<p>– Én vagyok! én vagyok a te vőlegényed. Most jövök a menyegzői
ágyból: a Duna fenekéről. Nézd, milyen hideg a kezem!</p>
<p>A leány félve vonta vissza a kezét, talán mert amaz oly hideg
volt? s takarójába burkolta magát erősebben. De nem tudott
kiáltani. Érzi ezt sokszor az ember, mikor álmodik, és akarna
kiáltani, de nem tud. <span class="pagenum"><a name="Page_146" id=
"Page_146">-146-</a></span></p>
<p>– Hermina, szólt hozzá a vőlegény, vagy a rém, vagy az álomkép,
vagy ki tudja mi? én a halál országából jövök, s ha akarod, ismét
visszamegyek oda.</p>
<p>A lámpa most elég fényesen lobogott, a leány láthatta, mint
csorognak le a vízcseppek vőlegénye szép fekete hajfürteiről, mint
reszketnek kezei a hidegtől, és eszébe juthatott akkor, hogy egy
viharos órában az őt betakarta hosszú köpenyébe a hideg és zápor
elől s lassan kinyújtá fehér gyönge kezét takarója alól, s megfogva
azt a hideg kezet, odavonta azt a takaró alá s lehelletével elkezdé
melengetni csendesen.</p>
<p>– Most már tudod, hogy ki vagyok, suttogá hozzá az ifju. Most
már tudod, hogy szerettél-e, vagy soha sem?</p>
<p>Ez kérdés volt: feleltek rá. A leány rányomta ajkát a magához
vont kézre.</p>
<p>Az ifju tovább suttogott.</p>
<p>– Meg vagyok gyalázva, nyomorult üldözött lettem, és semmi
mentségem nincsen, mindent megérdemeltem. Tudod-e ezt? hiszed-e
ezt?</p>
<p>A leány hallgatott és reszketett.</p>
<p>– Meggyaláztalak téged is, szégyent, bánatot hoztam reád, a
világ nevetett rajtad és rokonaid méltán sírnak.</p>
<p>A leány fájdalmasan tekintett a beszélő szemeibe és kezét
keblére szorítá, mintha némán könyörögne, hogy mondjon e szörnyű
vádak helyett egy mentséget, egy vigasztaló szót.</p>
<p>Lőrincz arcza egészen álváltozott most: mély fájdalom vonult el
vonásain, szemei megteltek könynyel, még szólni akart valamit, de
ajkainak reszketése nem engedé azt kimondani, azután egyszerre
térdre esett az ágy előtt, és arczát annak vánkosaiba temette s
elfojtott hangon sírt és e szót rebegte:</p>
<p>– Oh mint szeretlek!…</p>
<p>A leány lassan fölemelkedék, csendesen oda hajolt fölé, s a mint
az észre nem vevé, halkan megcsókolá homlokát. <span class=
"pagenum"><a name="Page_147" id="Page_147">-147-</a></span></p>
<p>Lőrincz felvillanyozva emelte föl erre fejét, s hevesen monda
neki, megfogva mindkét kezét a leánynak:</p>
<p>– Te is szerettél engem. – Szeretsz még most is, és akármit
vétettem ellened, szeretni fogsz, – s e közben mindig közelebb
vonta őt magához… a lámpa fényesen lobogott, szent képek,
istenszobrok ott a falon oly intő komolysággal derengtek a lobogó
fényben; egyszerre kialudt a lámpa, intő képek eltüntek a sötétben…
menyasszonya arczát megcsókolta a vőlegény…</p>
<p>A szél kaczagott: hahaha! Kaczagott Malárdy Ferencz
kandallójában, s végig kaczagott a hosszú folyosón, az álmatlan
vendégek, rokonok ajtajait rugdalva: hahaha! végig iramodott a
rónán és bekaczagott minden ház kéményén, és neki került a Dunának,
két embert talált egy csónakon, a kik valamit keresnek a víz alatt,
azoknak is szemeik közé kaczagott: hahaha! hahaha!</p>
<p>A szél derék, vidám ficzkó, olyan tréfásnak találta azt a
gondolatot, hogy a vőlegény megcsókolta menyasszonya arczát
lakodalma éjszakáján, mikor a rokonok legjobban siratták mind a
kettőt.</p>
<h2>BAJCSY URAM KISÉRTETE.</h2>
<p>– Ahol van, megint jön! kiálta fel Bajcsy uram kétségbe esve; a
mint valami setétség pillanatra elhomályosítá az ablakát. Más észre
sem vette volna, hogy mi az? de ő meglátta, megérezte, egy percz
alatt felfogta, a mint nagy veszedelem idején szokás, hogy az senki
sem más, mint Mákosné szomszédasszony: ide jön, taréjos főkötő van
a fején, rossz hirt hoz.</p>
<p>– Zárjátok be az ajtót!</p>
<p>Ez a parancs elkésett; mire az inas kiszaladt, már akkorra
Mákosné asszonyom benn volt az udvaron; megcsókolta az inas szurtos
pofáját s megczirógatta a kutyákat és jött befelé egy kardcsapás
nélkül. <span class="pagenum"><a name="Page_148" id=
"Page_148">-148-</a></span></p>
<p>Bajcsy uram meg volt szorulva: elhányta kezéből fegyvereit;
árját, dikicsét, s be nem várva az ellenséget, futott belső
szobájába, azt mondva a hátrahagyott várőrségnek, hogy hazudjanak
egyet Mákosné nagyasszonynak, olyanformát, hogy a mester nincs
itthon.</p>
<p>Azután az ajtóra tette a fülét s hallgatta, hogy mi fog
következni?</p>
<p>Rettenetes fordulat! Mákosné asszonyom mikor azt hallotta, hogy
Bajcsy uram nincs itthon, azt felelte rá, hogy tehát itt marad és
megvárja, míg haza jön.</p>
<p>S azzal leült szépen és beszélgetni kezdett a legényekkel jó
időről, rossz időről, vízáradásokról, ágy alá elbujt zsiványokról,
rettentő hármas gyilkosságokról; hajókat sülyesztett el a Dunán,
minden rajta levőkkel egyetemben, kis gyerekeket etetett fel
koczamalaczokkal, s rettentő dolgot mívelt egy nagy óriási
kigyóval, a mi itt a Csallóközben minden éjszaka bejárt egy
szoptatós asszonyhoz s annak a tejét alattomban kiszopta. Olyan
igaz, hogy még hetven esztendő mulva is megesküsznek rá.</p>
<p>Bajcsy uram reszketett a dühtől és félelemtől odabenn. Már nem
megy el; már itt marad délig! Mit csináljon? Az ablakon ki nem
szökhetik, mert vas van rajta; végre azt gondolta ki, hogy
lefekszik és betegnek teszi magát.</p>
<p>Le is feküdt szépen csizmástól, bőrkötényestől az ágyba, a hogy
a beteg emberek szokták, onnan kiáltott át a másik szobába.</p>
<p>– Te Miska te! Miska inas!</p>
<p>Miska bedugta az ajtón bozontos fejét, épen csak akkora nyilást
csinálva rajta, hogy Mákosné asszonyom be ne repülhessen a feje
fölött.</p>
<p>– Mondd meg a nagyasszonynak, hogy itthon vagyok, hanem beteg
vagyok, fekszem; nagyon sajnálom.</p>
<p>– Micsoda? kiálta fel szörnyűködve a nagyasszony, s iparkodott a
képét még hosszabbra húzni, mint a mekkora; az én kedves szomszéd
uram beteg és nekem nem mondják! Mi baja van az Isten szerelmeért?
<span class="pagenum"><a name="Page_149" id=
"Page_149">-149-</a></span></p>
<p>– A hideg lel… Nyöszörgé az árva.</p>
<p>Valóban is lelte egy kicsit a hideg.</p>
<p>– S én nekem nem mondják! méltatlankodék a jó asszonyság; pedig
én milyen jó orvosságát tudom a hideglelésnek. Hol van egy kis
pápafű? Talán nincs is a háznál? No van nekem. Itt van, itt van a
tarisznyámban; oh én mindenfélét hordozok magammal, az ember nem
tudja, hogy mikor lehet rá szüksége? oh én ezzel már sokakat
kigyógyítottam. Mindjárt megfőzöm, csak egy kis bögrét kapjak.</p>
<p>Azután odakinn a konyhában addig erőszakoskodott, a míg egy
bögrét lefülelt, vizet forralt benne, megfőzte a pápafüvet,
leszűrte csészébe a levét, s vitte be nagy áhitatossággal Bajcsy
uramnak.</p>
<p>Az csak nézett rá félszemmel onnan a paplan alól.</p>
<p>– No kedves édes szomszéd uram; itt van, tessék.</p>
<p>– Micsoda?</p>
<p>– Herbatej, nagyon jó herbatej; várjon, majd megfújom, hogy ne
legyen olyan forró.</p>
<p>Bajcsy uram azzal a tehetetlen félelemmel nézte, mint fújja a
nagyasszony a herbatét, a mint azok a kis mókuskák nézik a nagy
kigyót, a mely őket el akarja nyelni.</p>
<p>– No nem meleg már: megihatja. Kóstolja csak meg.</p>
<p>– Nem kell nekem.</p>
<p>Mákosné asszonyom azzal az ápoló gyöngédséggel, a mivel a
durczás kis gyermekeket szokás rávenni, hogy vegyék be az
orvosságot, emelte saját ajkaihoz a drága jó főzetet s egyet
szürcsölt belőle.</p>
<p>– Jaj de jó; oh be fölséges. Kóstolja csak meg, igyék csak
belőle kedves édes szomszéd uram. Meglássa, hogy mindjárt jobban
lesz tőle.</p>
<p>– Kell a pokolnak.</p>
<p>– Ettől egyszeribe megizzad.</p>
<p>Izzadt szegény a nélkül is.</p>
<p>– No csak egy kortyot, no csak egy cseppet, csak egy kanálkával.
<span class="pagenum"><a name="Page_150" id=
"Page_150">-150-</a></span></p>
<p>Addig addig unszolta Mákosné asszonyom a becsületes férfiut
azzal a gonosz keserű lével, míg ez végtére elvette a kezéből a
csészét s úgy vágta a földhöz, hogy milliom darabra törött.</p>
<p>– Zsámfáter hordtát! Mikor én nem ihatnám, akkor én nem
iszom.</p>
<p>Azzal felkelt gorombán az ágyból, s kiment a műhelybe dolgozni,
a hol azután még félóráig bőszítette Mákosné asszonyom azzal, hogy
de bizony feküdjék le, mert látszik a szemeiből is, milyen rosszul
van: hogy izzad a homloka, mint ég a képe; jó lesz azt a drága
életét kimélni, a mit Mákosné asszonyom saját vérével is
megváltana, ha lehetne. Most pedig nem jó a betegséggel tréfálni:
járvány van; erős emberek egyszerre meghalnak; tudta névszerint
mindazokat előszámlálni, a kiket e héten eltemettek, és még egyszer
annyi ágyban fekvő beteget, a kik szintén halálrováson állnak, a
mitől Bajcsy uramat őrizze meg az úr Isten.</p>
<p>Bajcsy uram hagyta őt beszélni.</p>
<p>Végre rátért a dologra.</p>
<p>– Biz a jó tisztelendő asszony is meghalt. Szép temetése volt;
hisz Bajcsy uram maga is ott volt, hát jobban tudja. No de jól
járt. Jobb volt neki egy héttel hamarább, mint később. Jó az Isten
mindenekben; jót akart vele szegénynyel, hogy hamarább magához
vette.</p>
<p>– Hát már aztán miért volt neki olyan jó hamarább meghalni?</p>
<p>Mákosné asszonyom pantomimice mutogatá négy ujjával és
szemöldökrángatással, hogy ennyi ember előtt olyan dolgokról
beszélni bajos.</p>
<p>– Csak mondja el a nagyasszony, ha már a nyelvén van; ha én azt
mondom a cselédeimnek: a mit most hallottatok, azt tovább ne
merjétek adni, akkor ezek még szakállas vén ember korukban sem
mondják el senkinek, a mit hallottak; egyébiránt pedig a mit a
nagyasszony tud, úgy is tudja azt már holnapután az egész város.
<span class="pagenum"><a name="Page_151" id=
"Page_151">-151-</a></span></p>
<p>– Ejnye, hogy tréfál velem megint, kedves komám uram; de hála
Istennek, hogy már tréfál; ez arra mutat, hogy jobban van. Ha tehát
nem átallja, hogy a cselédnép előtt beszéljek, hát lássa, bizony az
rettenetes eset: tudom, hogy a szegény tisztelendő úr sem él utána
sokáig; nem élheti túl azt a nagy gyalázatot, meg azt a nagy
fájdalmat.</p>
<p>– Miféle gyalázatot?</p>
<p>Mákosné asszonyom közelebb húzta a székét a mesteréhez s
széttekinte a legényeken, ha vajjon hallgatják-e mind?</p>
<p>– Hát mit mondtam a multkor, ugy-e? Mondtam, ugy-e, hogy a
Lőrinczke egy zsiványbandába elegyedett.</p>
<p>– Zsámfáter hordtát! Ne beszéljen olyan bolondokat.</p>
<p>– De ha úgy van. Mint haramiavezér kirabolt egy Kadarkuthy nevű
öreg bárót, annak a hintaját, lovait is elvitte, s kocsisával,
inasával egyetértve, saját magát adta ki a báró fiának, s iszontató
sok csalást elkövetve minden vidéken, utoljára annyira vitte a
vakmerőséget, hogy ide jött a Csallóközbe, a tekintetes alispán úr
jószágába, s ott is elbolondított minden embert.</p>
<p>Bajcsy uram erre azt tette, hogy elkezdett nevetni.</p>
<p>– Ez már aztán a szép história. De már ezen agyon kell magamat
nevetni. Miska inas, nevess te is! Nevess szedte-vedte, ha mondom.
Nevessetek valamennyien!</p>
<p>Bajcsy uram legényei, kiváltképen pedig Miska inas a sutban,
tactusra nevettek mesterük buzdítására; András úr a szemeit is
törülte bele, olyan jól esett neki a nevetés.</p>
<p>Mákosné nagyasszony nem engedte magát az által a sodrából
kihozatni. Egy kicsit maga is elmosolyodott a dolgon; mintha ő is
találna benne valami mulatságost s a mint elhagyták a nevetést,
megint folytatta tovább.</p>
<p>– Iszontató vakmerőség volt az, kérem alázatosan, olyan közel
tulajdon szülötte városához merészkedni; a míg a szegény
tisztelendő úr hetedhét országon messzeföldön <span class=
"pagenum"><a name="Page_152" id="Page_152">-152-</a></span>
lótott-futott csavargó fia után, az alatt ez három
mérföldnyire…</p>
<p>– Kszikkrkrphühühü!… Miska inas hiába türtöztette a nevetést,
kipattant belőle egyszerre, mint egy bombából a töltelék, a
nagyasszony háta mögött s rákezdte megint az egész legénység a
hahotát.</p>
<p>A nagyasszony megvárta, míg elhagyják s mondta tovább.</p>
<p>– Azalatt ez alig három mérföldnyire a várostól, az alispán
kastélyában dőzsöl; játszik, kocsikázik s bolondítja a világot.</p>
<p>Most Mákosné asszonyom előre integetett Miska inasnak, hogy ne
nevessen bele, mert igen nagy dolgot akar mondani.</p>
<p>– Sőt még mit tett? Megkérte az alispán úr leányának a kezét, a
Hermina kisasszonyét, s annyira elkábította őket, hogy hozzá adták
és meg is eskették vele.</p>
<p>– Brühühühihihi! pattant ki megint Miska inasból a jókedv; még
pedig ezuttal olyan váratlanul, hogy a nagyasszony felugrott
ijedtében a székről; épen háta mögé jött nevetni a neveletlen
semmire való.</p>
<p>Mákosné nagyasszony folytatta.</p>
<p>– Szerencsére, tekintetes Vasady táblabiró úr előtt gyanus lett
a dolog, s irt a nagytiszteletű úrnak, hogy itt meg itt egy fiatal
ember jár, a ki nagyon hasonlít az ő elveszett fiához; mire a
tisztelendő úr mindjárt sietett vissza, s épen akkor ért oda, mikor
már az ifjakat össze is adták, s a tekintetes alispán úr nagy
büszkén nézte, mint járja az ő kisasszonya a minétet egy gróf
urfival, hogy lesz már most az alispán leányából grófné nagyságos
asszony? akkor egyszerre… Miska te, bele ne nevess a szavamba, mert
pofon verlek… belép a nagytiszteletű úr a tánczoló sereg közé,
megfogja fülénél fogva a nagyságos gróf urfit s kikorbácsolja a
házból…</p>
<p>– Aztán akkor felébredt a nagyasszony?… veté közbe Bajcsy uram
tréfálkozva. <span class="pagenum"><a name="Page_153" id=
"Page_153">-153-</a></span></p>
<p>– Hja jah: bár hiszen csak úgy álmodtam volna, de nem az volt
annak a vége, hanem a tisztelendő úr odakinn meglánczolta erős
vasbékóval a Lőrinczkét, s úgy akarta magával elvinni a vármegye
tömlöczébe. Hanem a mint vitte volna, hát egyszer a furfangos
ifjucska, mint a keztyűt, leveté kezeiről a békókat s egyszerre
beleugrott a vízbe.</p>
<p>– A szekérről?</p>
<p>Mákosné asszonyom türelme már kezdett oldozódni.</p>
<p>– Ej dehogy a szekérről: a ladikból; hiszen a ladikon vitte
magával.</p>
<p>– Ugyan ne beszéljen már. Ki hallotta azt valaha, hogy ladikon
utazzék valaki; ne hazudtolja meg magát szomszéd asszony minden
lépten nyomon. Hova akarta volna vinni ladikon?</p>
<p>– Már akárhova akarta, vagy nem akarta, elég az hozzá, hogy a
Lőrinczke beleugrott a Dunába és oda is veszett, mert meg nem
találták többet, pedig egész éjszaka keresték.</p>
<p>– Mese, mese, meskete, tehén füle fekete.</p>
<p>– De az bizony nem mese: valamintségesen az sem mese, hogy a
Hermina kisasszony meg azon az éjszakán elszökött az alispán úr
házától: semmit sem vitt magával, mint az egy öltő ruháját;
senkinek sem szólt, senki sem tudja, hová lett? azóta is keresik,
de hirét sem találják…</p>
<p>– Trühihahuhuhu! röhögött közbe egyszerre Miska inas, hiába
fogta be két kézzel a száját, hogy ki ne törjön rajta a nevetés,
mire a nagyasszony, búcsút véve keresztyéni phlegmájától, kirugta a
széket maga alól, s dühösen, mint a vadmacska, rohant neki tíz
körömmel a pajkos siheder üstökének; az pedig utczu keresztül bujt
az asztal alatt, s futott ki az ajtón; a nagyasszony mindenütt
utána a konyhán az udvaron végig: a semmiházi kölyök három perczig
szaladgáltatta a jámbor amazont maga után a kut kámvája körül;
azzal egyszerre rést kapva, <span class="pagenum"><a name=
"Page_154" id="Page_154">-154-</a></span> visszafutott a konyhába,
becsapta maga után az ajtót; kizárta rajta a nagyasszonyt s hagyta
őt odakívül nagy hasztalan dörömbözni, maga pedig nagy diadallal
visszakerült a műhelybe.</p>
<p>Miska inas még akkor is rendén találta nevetni, mikor a műhelybe
lépett, s csak akkor vette magát észre, mikor egy pár egészséges
poflevet kapott czirmos pofájára jobb és bal felül. Ez mesteruram
tenyere volt.</p>
<p>– Zsámfáter hordta; azt mondom, hogy ne nevess, mert pofon
ütlek! (Bajcsy uram elébb szokott adni, azután igérni.)</p>
<p>Miska inas bámulva nézett szét; a mester olyan szomorú volt, és
a legények mind komolyan hallgatva dolgoztak a tőke mellett; mint
mikor valami nagy baj történt. Itt csakugyan nem lesz jó helyén,
nevetni.</p>
<p>Mákosné asszonyom rövid időn megint valami uj torturát gondolt
ki szerencsétlen szomszédja kínzására.</p>
<p>Bajcsy uram szerette a friss levegőt; a szép tavaszi napok
jártával rendesen nyitva tartá ablakait, hogy a házak előtti fák
egészséges illata keresztül járja szobáit; úgy dolgozott nyitott
ablaknál.</p>
<p>A nagyasszony most már nem került az ajtóra, hanem egyenesen az
ablaknak ment; benézett, meglátja Bajcsy uramat; köszönt neki – és
ott maradt.</p>
<p>Lehet ennél válogatottabb neme az injuriának, mely ellen a
törvény nem ad semmi védelmet?</p>
<p>A házából kitilthatja, kicsukhatja az ember, a kit nem szeret
odabenn látni, tarthat harapós kutyákat, a miktől be ne merjen
menni, de ablakából nem parancsol; ott megállhat és bebeszélhet
akárki.</p>
<p>Bajcsy uram érteni kezdte azon okos emberek építészeti elveit, a
kik nem hozzák ki az ablakaikat az utczára, hanem elébb egy
kerítést huznak az épület elé.</p>
<p>Korán reggel, még meg sem volt fésülködve: már ott volt az
ablakban a nagyasszony s kivánta a jó reggelt Bajcsy uramnak s
elmondta neki, hogy mit álmodott? <span class="pagenum"><a name=
"Page_155" id="Page_155">-155-</a></span></p>
<p>És azt mindig olyan szörnyű kisértetes hangon mondta, hogy az
embert agyon rémítette vele s elrontotta a kedvét egész napra.</p>
<p>– Jaj, kedves édes Bajcsy komám uram, vigyázzon magára, az Isten
áldja meg: nagyon rosszat álmodtam az éjjel felőle. Azt álmodtam,
hogy mezitláb láttam térdig sárban járni kedves komám uramat; az
pedig rosszat jelent; sárban járni: – nagy gyalázat, mezitláb menni
az utczán: – sok ellenség; – vigyázzon magára: az ellenségei
gyalázatot ne ejtsenek rajta.</p>
<p>– Nekem nincsenek ellenségeim. Jó csizmát varrok, senkivel sem
pörlekedem, senkire sem haragszom.</p>
<p>– Jaj, de nem tudhatja az ember, hogy mikor várja a veszedelem?
Jobb attól őrizkedni, kedves komám uram.</p>
<p>Bajcsy uramnak azután egész nap ki nem ment a fejéből, hogy hol
lehetne ő neki olyan ellenséget fölfedezni, a ki őt gyalázza.</p>
<p>Másnap megint odament az ablakba Mákosné nagyasszony.</p>
<p>– Jaj kedes édes komám uram, ma megint nagyon rosszat álmodtam.
Azt láttam, hogy kedves komám uram aranyos ruhába volt öltözve,
nagy paszomántos övvel, prémes kalpaggal a fején, sok nagy uraság,
tengernép jött a házához, felültették egy pompás aranyos hintóba,
úgy vitték végig a városon. Vigyázzon a kedves egészségére kedves,
édes komám uram, valami kár ne essék benne. Ez az álom nem jót
jelent. Aranyos ruhában lenni: nagy betegség; hintóban menni:
véletlen halál; igen sok embert látni: gyászos temetés. Őrizze
magát, meg ne hűtse magát, kedves komám uram, éhomra ki ne menjen a
szobából. Le ne vesse a flanell-reklijét, mikor lefekszik. A
tavaszi levegő hamar megárt az embernek: patécsot, torokgyíkot
kaphat, nem ártana egy kis ezerjófüvet meg deákliliom-flastromot
tartani a háznál.</p>
<p>Bajcsy uramnak már is borzongatta a hátát valami. Szenvedő
arczczal fordult a nagyasszony felé. <span class="pagenum"><a name=
"Page_156" id="Page_156">-156-</a></span></p>
<p>– Ugyan kedves édes jó nagyasszony; tegyen meg egyet a
kedvemért, ha nagyon kérem.</p>
<p>– Szivesen, kedves édes komám uram, mi legyen az? akár a
lelkemet is odaadom, ha kéri.</p>
<p>– Tegye meg kérem alázatossággal: álmodjék már egyszer más
valakiről is, necsak mindig én felőlem.</p>
<p>Ámde arról nem tehetett a nagyasszony, ha a jövő éjjel megint
csak Bajcsy urammal álmodott; s azt már csak mégis meg kellett neki
mondani, mert most az egyszer jót álmodott róla:</p>
<p>– No az éjjel jót álmodtam, kedves Bajcsy komám uram; hála
légyen az úr Istennek, ez nagyon jó álom volt. Azt álmodtam, hogy
kedves komám uram meg volt halva, és ki volt terítve a koporsóban,
a koporsó mellett égő fáklyák voltak, tafotára nyomtatott
czímerekkel.</p>
<p>– Hát az valami jó, ha én meghalok?</p>
<p>– No, no, ne tréfáljon kedves komám uram, tudja, hogy álomról
van szó, ez pedig nagyon jó álomnak, ha az embert halva látják. Oh
az igen jót jelent. A fáklyák meg a czimerek azt jelentik, hogy
valami nagy-nagy dicsőség vár kedves komám uramra; a halál pedig
azt jelenti, hogy kedves komám uram – megházasodik. Én annyit
sirtam álmomban: ez azt jelenti, hogy igen nagy váratlan öröm fog
érni.</p>
<p>Bajcsy uramat már itt megint elhagyta a türelem. – Oda ment
csendesen az ablakhoz, mintha valami titkos dolgot akarna mondani a
nagyasszonynak s kérte, hogy figyelmezzen rá.</p>
<p>A nagyasszony odatartotta a fülét:</p>
<p>– Tudja a nagyasszony, hogy az a hires debreczeni professzor
Hatvani mit szokott mondani az álmokra?</p>
<p>A nagyasszony kiváncsi volt azt meghallani.</p>
<p>Bajcsy uram szép halkan súgta fülébe:</p>
<p>– Hát azt szokta mondani, hogy «bolond, a ki az álmait elmondja
másnak, de bolondabb, a ki meghallgatja».</p>
<p>Azzal becsapta az ablakot s ráfordította a závárt. <span class=
"pagenum"><a name="Page_157" id="Page_157">-157-</a></span></p>
<h2>VALAMI VAN A LEVEGŐBEN…</h2>
<p>Ezerhétszázkilenczvenet irtak a keresztyén világban, a midőn
igen különös idők kezdtek járni itt minálunk.</p>
<p>Hosszú tél végén megérzi azt az ember, azt a jótékony magnesi
hatását a közelgő tavasznak; a nap melegíteni kezd, itt-amott zöld
fű támad elő a földből; az ember vágyik ki a szabadba s édesnek
találja a levegőt. – Tavasz lesz.</p>
<p>Hangyák, apró szorgalmas bogarkák jönnek elő a földből nagy
sürgésforgással, mutogatják magokat lakott szobákban; kedvetlen
kakasok vígabban kezdenek szónokolni, foglyul maradt gólyák
kelepelnek, szárnyaikat rázzák, bebörtönzött madárkák énekelnek.
Tavasz lesz.</p>
<p>A téli unalmas kabátok tünedezni kezdenek a járókelőkről,
vidámabb viselet jelen meg szerte az utczákon; az emberek magok is
nyájasabbak, nem panaszkodnak nátháról, hurutról, egy jótékony
időváltozás véget vetett minden bajnak; a téli mogorvaság eltünt az
arczokról, új életerő villanyozza át az idegeket. Tavasz lesz.</p>
<p>És néha-néha valami kedves, meleg szellő fuvall át a tájon, mely
olyan szép csuda reményeket igér fűnek-fának és emberi szívnek,
hogy megtelik vele minden bimbó, minden szív.</p>
<p>Ezerhétszázkilenczvenben ezt a kedves előérzetét a tavasznak
sokkal korábban élvezte minden bimbó, minden szív, mint
egyébkor.</p>
<p>Hosszú-hosszú fagyos tél volt, a hévmérő oly fokra sülyedt a
fagyponton alól, a melyen már az emberi szivek is meghülnek és a
hazaszeretet csak fagyott állapotban jön elő.</p>
<p>Elfagyott a multak szép emléke; hó fedte a közérzületet;
jégcsapokra lehellt a költő hő szerelme: az emberek nyelvét
megcsipte a dér, hogy nem tudtak magyarul beszélni többé.
<span class="pagenum"><a name="Page_158" id=
"Page_158">-158-</a></span></p>
<p>Bús medve volt a mogorva honfi, benn ült magányos odujában s
nézte, hogy nő fel ablakáig a hó, s ha néha besütött rajta a
napvilág, mormogta magában: «Maria purificante, sole micante, majus
erit frigus, quam fuit ante» s azzal tenyerébe verte pipáját,
falnak feküdt s iparkodott magával elhitetni, hogy alszik.</p>
<p>Jégpánczél fedte a négy fehér folyót, magas hó a három halmot,
az ember azt gondolhatta, talán a nyár sem olvasztja azt el
onnan.</p>
<p>És ekkor kisütött a nap.</p>
<p>Megjelentek az apró szorgalmas hangyák, hírt hordva minden
házhoz; előjöttek kemenczehasadékokból, pest aljából; meleg szellő
köszöntött be az ablakon; «jön a tavasz», hó és jég elolvadt;
fagyott virág, dermedt állat életre kelt; feltisztult a négy folyó,
kizöldült a három halom, és azután minden folyó és minden halom és
minden, a mi élt, szóval, színnel és melegségével hirdeté, hogy itt
a tavasz.</p>
<hr class="tb" />
<p>Február elején jártak; mindenütt, minden palotában, minden
kalyibában, a zöld mezőn és a zöld asztalnál egy gondolat foglalt
el minden lelket: József császár rendelete, melyet az erős lelkű
fejedelem jan. 28-kán bocsátott ki ő magyar népéhez.</p>
<p>A fejedelem levelének végsorai, miket e tárgy felől egy nagy
kormányférfihoz irt, azt mondják: «szívem szerint óhajtom, hogy
Magyarország ezen körülmény által boldogságában s a jó rendben
annyit nyerjen, mint én kivántam neki rendeleteim által szerezni,
minden ügyeiben».</p>
<p>E szavak boldoggá tettek egy egész népet.</p>
<p>Csak egy meleg mosolyába került a «napnak», hogy paradicsommá
változzék a föld, a hol minden örömöt lehell, áldást sóhajt vissza
az égre; milliók mosolya derült fel utána, egész tájak más színt
váltottak egyszerre, minden szem örömkönynyel tekinte fölfelé.
Hogyne volna <span class="pagenum"><a name="Page_159" id=
"Page_159">-159-</a></span> kedve a napnak melegen sütni, mikor
sugárait ilyen harmatban fürösztheti!</p>
<p>Csak két uj eszméje maradt meg örökül a nagy fejedelemnek, miket
nem volt szabad eltörölni a január 28-ki áldást-iró tollnak; miknek
fenn kelle maradni az ő nevének emlékére, az emberiség dicsőségére;
a mik felkisérik őt oda, hol a fejedelmek fölött itélnek, s
tanubizonyságot tesznek mellette, hogy e fő megérdemelte koronáját
ott is; e két nagy eszme volt: a jobbágyok jobbléte és a türelmi
parancs.</p>
<p>Milliók boldogsága van e két eszmében kifejezve; oly millióké, a
kik Magyarország fiainak neveztettek, de a kikkel elsőszülött
testvéreik nem bántak testvérek gyanánt.</p>
<p>E két nagy eszmét nem hagyta elveszni a nagy uralkodó, a midőn
egész élete fáradságos művét egy óhajtásnak feláldozá.</p>
<p>Tehát minden örült, minden sietett ki a napfényre; régi poros
öltözetek előkerültek s megjelentek az utczán, vármegyeházak termei
megnyiltak s hangzottak zajos beszédektől, tűzbe hányattak szomorú
irások, divatból kiment kabátok, s rivallgó népünnepeken sütötték
az ökröt, csapra verték a bort; pedig az emberek a nélkül is
ittasak voltak az örömtől.</p>
<p>Milyen szomorú alak ilyenkor, midőn mindenki vigad, egy olyan
büszke ember, mint Malárdy alispán.</p>
<p>Az ember egyszerre kezd esni lefelé. Tegnapelőtt büszkeségének
minden fénye vette körül; nagy hatalmas befolyású férfi volt, nevét
tisztelék, szerencséjét irigyelték, befolyását mindenütt hatónak
tarták; bécsi udvaronczok s falusi cliensek hajtogatták derekaikat
előtte, grófok, mágnások várakoztak előszobájában, pártfogását
esdve; mert ő volt a megye legfőbb birája, s a ki boldog akart
lenni annak határain belől, az csak az ő akaratával lehetett; a
birtokos nemesség családi összeköttetésekért, a pörviselő nép
kegyelmes hajlamáért járt utána, a köznemesség magasztalá azon
erélyeért, melylyel a jobbágyság ellenében <span class=
"pagenum"><a name="Page_160" id="Page_160">-160-</a></span> pártját
fogta, előjogait oltalmazá, teherviseléseit másra rótta; a kik
pedig ellenségei voltak, a kik nem szerették, a kiket bántott,
eltiport, elnyomott, azok féltek, reszkettek tőle és hallgattak, és
eltagadták haragjukat. S a bámulat és a félelem távolában ott
ragyogott a megközelíthetlen Malárdy-kastély, melynek gazdagságát
senki sem számlálta még meg, fényes aranyos tornáczaival, ezüst
tükreivel, tündöklő csilláraival s illatos légkörével, melynek
minden lakói magasabb lények, tündéralakok voltak.</p>
<p>És ime bomlani kezd a bűvkör. Amaz átokmondó ember megjelenése,
a legfényesebb ünnepély pillanatában, volt a bűvrontó jelszó. A ház
legszebb tündére, a szép hajadon leány kezet adott egy kalandornak,
ah gonoszabb! egy protestans pap fiának. A vőlegény a vízbe ölte
magát, a menyasszony éjszaka eltünt, elveszett, a Malárdy-név világ
szájára került, kofák a piaczon csúfra emlegetik a történetet;
következik utána a többi. Az átok beleesett már a fájós részbe; és
még beljebb fogja magát enni, be a szívig, az élő ütérig, míg
hivatását nem teljesíté; s a Malárdy név dicsősége összeomlik
fokról-fokra; minden, a mi ragyogó volt körüle, egész a pompás
kastélyig, annak a vitorlás őrtornyáig, ezüst csiláros tereméig,
utolsó ivadékáig.</p>
<p>A császári rendelet visszaadta a rendeknek a tisztviselők
választási jogát. A közörömben csak egyedül Malárdy döbbent meg.
Nem történhetik-e itt valami?</p>
<p>Egy korábbi rendelet az alispáni hivatalt öröklővé tette, ez
utóbbi ismét a nép-kegyre bízta annak elintézését, kik legyenek a
megye tisztviselői.</p>
<p>De hát mer-e a nép-kegy Malárdy ellenében ingadozni? Nem
egyhangú felkiáltással választák-e meg őt a nemesi rendek négy
tisztujításon egymásután hajdanában? nyertek-e a vele kijelölt
nevek csak egy felkiáltó szót is? nincs-e ez a név törhetlen
prestige-el körülvéve, hogy mást ne tudjanak a kicsiny emberek
felelni a kérdésre, mint ezt?</p>
<p>Vagy talán a kicsiny emberek azóta nagyot nőttek? <span class=
"pagenum"><a name="Page_161" id="Page_161">-161-</a></span> tán
jegyezte magában valaki, miket vétett a végzetes tíz év alatt a nép
nagy embere a nép ellen? hogy alázta meg a közügyet, azért, hogy
magát felmagasztalja? hogy vágatta kerekre dolmánya szárnyát, mikor
még senki sem viselte úgy, hogy irtotta el bajuszát, mikor még
mindenki viselte azt? hogy zsarolta a kivetett gabonát, hogy
mérette a földet, hogy számláltatta az embereket erőhatalommal?</p>
<p>Ámde még mindez nem elég arra, hogy egy oly hatalmat, mely
csaknem korlátlan uralkodóvá vált már a megyében, egy nap alatt
lerontson; és bizonyára Malárdy oly büszkén, oly hideg nyugalommal
ülhetne alispáni székében a választóülés napján, ha valami nem
volna a levegőben, a mi feje körül szállong, s borus redőket von
homlokára, valami sötét lény, mely évek előtt ember ajkáról
született, az alatt sok felhőt és eget bejárt s most visszaszállt
és ott függ feje fölött.</p>
<p>Várjuk el leszálltát.</p>
<h2>A «HYPOCRENE».</h2>
<p>Azon kis városkának, mely elbeszélésem központját képezi, jutott
az a dicsőség, hogy a hazai irodalom legelső csiráit keblébe
fogadta.</p>
<p>Szomorú volt látni, hová jutott irodalmunk, tudományos életünk?
Kik a XVII. században egy fokon állottunk Európa bármely nyelvű
nemzetével irodalmunk kifejlődésében, kik azon időkből egy Zrínyit,
egy Pázmányt, Eszterházyt, Csereyt tudunk felmutatni, száz év alatt
oda sülyedtünk vissza, a hol a tatár, a beduin nemzet áll: nem! még
annál is alább, mert az legalább meséit és traditióit megtartja, de
mi azokat is elvetettük; nevetni és megbámulni való dolog volt a
tudós; nem űzte a tudományokat más, mint a tanárok, a kiknek az
kenyerük volt; szilaj léhaságban, hivatalvadászatban töltötte
idejét <span class="pagenum"><a name="Page_162" id=
"Page_162">-162-</a></span> a nemes fiatalság. Az aristokrátia nagy
része nem tudott magyarul irni, ha általában tudott valahogy irni;
a gyermekek nevelését a tánczmesterre bízták s valami üres, sivatag
kedélytelenség lepte el a nemzet minden rétegét, mint a melyből
sikerült a lelket kivenni.</p>
<p>A nemzeti nyelv elvesztével elveszett a jó erkölcs is; gyáva,
esztelen nemzedék kelt az erősek helyébe; a bóbita az asszonyok
fején czégére lett a könnyelmű léleknek, s a férfiak púderes
fejében nem volt magasabb gondolat.</p>
<p>Ámde ez nem tarthatott így örökké.</p>
<p>Lehajolhatsz te árva nemzet egész a fekete földig,
széthullhatsz, elolvadhatsz: – mikor a legvégsőre jutottál, akkor
is felébredsz újra s megujítod lételedet.</p>
<p>Mindezek ugyan nem regénybe való dolgok, s én biz elő sem hoznám
ezeket, ha épen elbeszélésem folyamához nem tartoznának.</p>
<p>De épen ezen fordúl meg történetünk egyik válpontja.</p>
<p>A legkeserűbb órákban, midőn alig pislogott az utolsó szikra a
hamu alatt, a mi kis városunkban támadt egy igénytelen társulat, a
mely nevezte magát «hazai nyelvmívelő társaságnak».</p>
<p>Nagytiszteletű Gutai Thaddeus uram vezérlete alatt összeállottak
a környék irástudói, azon czélból, hogy megpróbálják: vajjon
lehetne-e még magyar nyelven is irni?</p>
<p>Holmi kálvinista papok, tanárok, iskolamesterek voltak azok;
ezekhez csatlakoztak a befolyásuk alatt levő ifjuság lelkesebbjei;
azoknak közlekedése folytán kihatott a társulat hatásköre vidéki
ismerősökre, irástudókra; azok is meglátogatták hetivásárok
alkalmával a szombat-utczai nagy bádogtornyos épületben levő
könyvtárt, a hol a tudósabb férfiak felolvasásokat tartottak
nevezetesebb munkákból; a fiatalság verseket olvasott fel hellen és
római classicusok mintájára, mikben a külső technika kivánt
leginkább méltánylatot, sőt végre a társulat annyira kezdett
vetemedni, hogy irott ujságlapot is adott ki, mely <span class=
"pagenum"><a name="Page_163" id="Page_163">-163-</a></span>
házról-házra köröztetett s melyből kiki azt, a mi neki legjobban
megtetszett, ismét saját gyüjteményébe kiirta. Még akkor ez volt az
irodalompártolás egyetlen nyilatkozványa, hogy minden lelkes olvasó
iparkodott azt, a mit kedveset olvasott, sajátkezűleg leirni. Egy
ilyen gyűjteménynek magam is birtokában vagyok, a mit három ilyen
sáros világért, mint ez a mostani, nem adnék, minthogy azt épen
apám irta össze.</p>
<p>A mi kis városunk irott lapját nevezték Hyppocrenének, s róla
szintúgy az egész társulatot, melyet Malárdy alispán több izben
igyekezett betiltani, látva annak veszedelmes voltát; de
mindannyiszor siker nélkül, minthogy a társulat bölcs vezetője azt
minden politikai irányzattól távol tudá tartani.</p>
<p>Hát még, ha azt tudta volna Malárdy, hogy a ki ama Hyppocrenéban
Csaba álnév alatt azon szép ódákat irja, válogatott alcaicusok és
hibátlan sapphicusokban, senkisem más, mint az ő tulajdon fia,
Kálmán!</p>
<p>És hátha azt tudhatta volna előre, hogy egy szép este ama
Hyppocrene teremében valami obscurus ember, a kinek senki sem is
jegyzette fel a nevét, azt a vakmerő gondolatot találja
kimondani:</p>
<p>– Uraim! Holnap tisztújítás lesz a megyeházán. A császári
rendelet megengedi, hogy a protestánsok is viseljenek
közhivatalokat; nosza tegyünk próbát, hogy a hivataljelöltek közé
egy protestáns is candidáltassék. Ha megbukik is a szavazáskor,
legalább gyakorlatában maradunk.</p>
<p>Ki mondta, ki nem mondta ezt a szót? nem keressük többé; a tény
az, hogy másnap a tisztújítás előtti ülésen Vasady táblabiró a
jelenvolt protestáns nemesség nevében követelte a főispántól, hogy
közülök is nevezzen meg egy jelöltet minden hivatalra az alispántól
kezdve le az esküdtekig.</p>
<p>Ebből veszedelmes vita támadt. Vasady pártfelei nem hiresztelve
el szándékukat, mind elfoglalták a jobb helyeket a teremben s
hathatósan támogaták vezérük indítványát; <span class=
"pagenum"><a name="Page_164" id="Page_164">-164-</a></span> ki
hizelgett magának azzal a dicsőséggel, hogy ő maga fog candidátióba
jöhetni.</p>
<p>Malárdy egyenkint látta ellenségeit a zöld asztal mellől
felállni és a protestans nemes indítványát támogatni; mindazok,
kiket valaha megbántott, lenézett, kiket részrehajló itéletekkel
sujtott, egymásután keltek föl előtte s elmondák, hogy az
indítványtevő kérelme jogos és nem féltek azalatt az ő szeme közé
nézni. Máskor nem merték volna azt; máskor hallgattak, máskor
lesütötték szemeiket, ha ő rájuk nézett; de most – van valami a
levegőben.</p>
<p>A zöld asztal végén, ott, a hol már a köznemesség csoportjai
tolongtak, észre lehetett venni Bajcsy András uramat, az érdemes
csizmadiamestert, ki maga is hallgató és olvasó tagja levén a
Hyppocrenének, ez ünnepélyes alkalomra ismét felköté kardját s
megjelent a megyeház teremében, szóval és tettel gyámolítandó az ő
felekezetének szándékát s ott várt, míg rá kerül a sor; nagyon
látszott pedig az egész arczán, mennyire részt vesz a
discussiókban; mikor valaki jót mondott, ő is úgy rakta utána
szemmel szájjal, szemöldökkel, bökte az ujjával előre a mondást, s
csinált hatalmas kézmozdulatokat, ha a szónok maga elfeledte a
competens gestust; mikor pedig valami neki nem tetsző beszédet
mondtak, akkor összevissza fintorgatta arczát, félrefordult előle,
mint a mit nem érdemes már hallgatni; integetett mind a tíz
ujjával, hogy nem ér az semmit; s ha leült valaki, akkor egyet
köhintett, előre rántotta válláról a mentét, letette a kezét a zöld
asztalra s úgy látszott a képén, hogy mondani akar valamit, már a
nyelvén van; de megint feláll előtte más, s ő csak megint kénytelen
elhalasztani mondását.</p>
<p>Malárdy igen jó taktikát vélt akkor követni, a midőn ezt a
sajátságos alakot, melynek komolysága is tréfásan tünik fel, a
közfigyelembe iparkodott bevonni, s úgy tett, mintha az egész
veszedelmes vitában őt semmi sem érdekelné, egyedül a humorisztikus
csizmadiamester, örökké mozgó arczával, mely egyik perczben
mosolyog, a másikban <span class="pagenum"><a name="Page_165" id=
"Page_165">-165-</a></span> haragszik; a körüle ülőket, sőt magát a
főispánt is figyelmezteté Bajcsy uramra, s a heves szónokok
egyszerre azt vevék észre, hogy a gyűlés főemberei nem őket nézik,
hanem Bajcsy uramat ott az asztal végén.</p>
<p>A mennyire boszantá az ingerlő fitymálás a szónokokat, oly
kevéssé verte le Bajcsy uramat; ő e figyelmet igen illetékesnek
találta s midőn egy ellenzéki szónok épen leghevesebb dictiója
közepén nem tűrhetve a körüle terjedni kezdő gúnyos hangulatot,
félbeszakasztá a szót és leült: váratlan szünet támadván, Malárdy
gúnyos tréfával inte, hogy engedjék szóhoz jutni Bajcsy uramat;
Bajcsy uram szólni akar; hadd beszéljen.</p>
<p>Bajcsy uram nem hagyta magát megzavartatni. Igen is, bátran
előállt s egyik kezét megtámasztva ököllel az asztalra, másik
kezének mutató ujját pedig nyomatékos actiókra használva,
megszólala, mondván:</p>
<p>– Justum ac tenacem propositi virum (itt saját mellére ütött)
nec civium ardor prava jubentium (itt az ellenpárt szónokait vágta
meg mutató ujjával) nec vultus instantis tyranni (ez Malárdynak
szólt) mente quatit solida.</p>
<p>Persze hogy nevetett rá mindenki.</p>
<p>Malárdy féltréfásan szólt rá vissza:</p>
<p>– Ne sutor ultra crepidam.</p>
<p>Bajcsy uram visszavágott rá, jóslatterhes mutató ujját rázva
szörnyen:</p>
<p>– Quem dies vidit veniens superbum, hunc dies vidit fugiens
jacentem!</p>
<p>Ismét nevettek, de Malárdy kezdett haragudni s félbüszkeséggel,
féltréfával veté oda a csizmadiának:</p>
<p>– Quod licet Jovi, non licet bovi.</p>
<p>Bajcsy uram egyet rántott a vállán, kettőt a szemöldökén s
félvállról félig kacsintva oda felelt:</p>
<p>– A bove majori discit arare minor.</p>
<p>Malárdy is úgy tett, mintha nevetne. Az egész gyűlés jó kedvre
lőn hangolva a classicus szóváltás által s a derült hangulat el
látszott mosni az ingerültséget, mit az elébbi <span class=
"pagenum"><a name="Page_166" id="Page_166">-166-</a></span> heves
viták támasztottak. Bajcsy uram még is nagyon mulatságos
férfiu.</p>
<p>Hogy a tréfa tökéletes legyen, Malárdy valamit sugott a főispán
fülébe, a mire az is nagyon elmosolyogta magát s a fejével
helyeslést inte.</p>
<p>Azután leküzdve mosolygását, komoly, hosszú arczot csinált; inte
a rendeknek, hogy csendesüljenek el: a végzést ki fogja
mondani.</p>
<p>Sokan még beszélni akartak: nem szükség, a tárgy eléggé meg van
már vitatva. Az elnök az előadottak után elismeri, hogy a
protestans feleknek méltányos azon kívánságuk, miszerint a
tisztválasztásra közülök is jelöltessék ki valaki. Ez óhajtásnak ő
nem is kiván ellenállani, s hogy mindeneknek eleget tegyen, a két
alispánjelölt Malárdy Ferencz és Kereszturi István mellé
harmadiknak egy kálvinistát tűz ki; megválasztván e czélra a
legeszesebb, legtapasztaltabb és így legtekintélyesebb férfiut e
hitfelekezet közül; névszerint – becsületes, nemes, – Bajcsy
András, csizmadia-czéhmester uramat!</p>
<h2>A KI UTOLJÁRA NEVET…</h2>
<p>Támadt falrendítő kaczaj e mulatságos candidatiora!</p>
<p>Hogyne? Az atyafiak alispán-jelöltet kivánnak saját fajtájukból;
debacchálnak, lamentálnak, okoskodnak ez óhajtásuk mellett, tűzzel
vassal vitatják jogaikat: elvégre a főnök elismeri kivánatuk
alaposságát s kijelöli nekik Bajcsy András uramat; – a
csizmadiamestert!</p>
<p>– Ki tehet ellene kifogást?</p>
<p>A májszter derék, becsületes ember, s a főispán ezt találta
legokosabbnak, legnagyobb tekintetűnek mind azok között, a kikből
válogatnia lehetett.</p>
<p>Nem lehet panaszuk az atyafiaknak: kálvinista jelöltet kivántak,
– megadatott nekik.</p>
<p>Ez kétségtelenül oly mulatságos ötlet lehetett, hogy ama
<span class="pagenum"><a name="Page_167" id=
"Page_167">-167-</a></span> gyűlésen jelen volt elődeinknek teljes
mértékben el kell ismernünk azon jogukat, miszerint hangos hahotára
fakadtanak legyen, s szánó mosolygással tekintgettek a
megszomorított atyafiakra, a kik az első meglepetés pillanatában
nagyon meg valának zavarodva s nem találták fel magukat e nem várt
helyzetben.</p>
<p>Egy csizmadiamester az ő alispáni jelöltjük!</p>
<p>Malárdy ismét büszkébben kezde széttekinteni. Sohasem érezheté
magát ingatatlanabbnak azon a széken, mint most; a másik név csak
hézagpótló kölöncznek volt mellette: a jámbor Kereszturi nagy
tiszteletnek tartja, hogy már az ötödik tisztújítás alkalmával
legyen jelölttársa Malárdynak, a nélkül, hogy négy ízben összesen
három szavazatnál többet kapott volna, ezúttal is bajosan fogja
megkapni a negyediket. A harmadik jelölt pedig Bajcsy uram, a
csizmadiamester.</p>
<p>Nem kell ide többet mondani, mint csupán azt, hogy Bajcsy uram a
csizmadia együtt lép fel Malárdyval prætendensül az alispáni
hivatalra; hogy a ki ezt jól meggondolja, hanyatt feküdjék és
elkezdjen kaczagni, a míg lélekzetében tart, – oly valami
képtelenségi humor volt abban; olyan elavulhatlan élcz volt az,
hogy még most is lehet rajta nevetni eleget.</p>
<p>Hogy fogják az atyafiak majd maguk között szidni Bajcsy Andrást,
miért kellett neki most idejönnie, miért kellett megszólalnia? ha
otthon marad, senkinek eszébe sem jutott volna. Ime most megtörtént
rajtuk a nagy kudarcz miatta.</p>
<p>A főispán inte a választó karok és rendeknek, hogy
méltóztassanak szavazatra menni.</p>
<p>Lesütött fővel, hallgatva oldalogtak ki a bánatos atyafiak,
vígan és kötekedve az ellenpárt felei; fenn a teremben csak a
főispán és az előkelőbb hivatalnokok maradtak.</p>
<p>Midőn Vasady táblabiró egyik lábát már kitette a küszöbön,
valaki az urak közül elnevette magát, Vasady megállt az ajtóban és
hátra tekintett. Vajjon ki nevethetett? <span class=
"pagenum"><a name="Page_168" id="Page_168">-168-</a></span> Azután
végig simítá hosszú bajszát s visszadörmögé daczos, kemény
hangon:</p>
<p>– Méltóságos és tekintetes uraim, majd a ki utoljára nevet…</p>
<p>Azzal a lábszárához csapta a kardját s nagycsörömpölve odább
ment.</p>
<p>(Van ez most dühben! Csak azért dolgozott olyan erősen, hogy
majd ő jön candidaturába. – Ott van neki Bajcsy András.)</p>
<p>A jámbor Bajcsy Andrást pedig nem látta senki ebben az órában:
úgy megijedt az, úgy elment haza, s úgy kilelte otthon a hideg, a
hogy még soha sem. Látta, hogy milyen irtóztató nagy bajt csinált
saját személyében az egész közügynek; nem a saját szégyene, nem az
a kaczaj, a mivel őt illeték, nem az fájt neki: hanem az, hogy ő
rajta bukott keresztül hitfeleinek legfőbb törekvésük, ő benne
lettek mind megcsúfolva; ő volt rajtuk a szégyen és megaláztatás.
Szegény becsületes ember! milyen keserves kétségbeeséssel sírt és
nem merte mondani sem leányainak, sem legényeinek, hogy mi baja?
Egy óra mulva úgy is majd elmondja azt nekik Mákosné asszonyom, a
kinek bár inkább teljesült volna be az álma, hogy fekünnék ő
halottan a terítő padon és vinnék ki szép diákszó mellett a
temetőbe. Oh mert hiszen most már tisztességesen el sem fogják majd
temetni s tisztelendő Gutai Thaddeus uram még a halotti
búcsúztatójában is kipapolja, hogy ime ez volt ama balgatag ember,
a ki miatt szégyent vallott az egész hitfelekezet népe.</p>
<p>Ez alatt oda fenn a megyeházán szépen elkészültek a szavazáshoz.
A négy ezer főre terjedő nemesség az udvarra volt gyűjtve, onnan
bocsátották őket egyenkint a folyosón keresztül, melynek egyik
végét egy kerek asztal foglalta el; annál ült, három táblabiró
ellenőrzése mellett, három megyei jegyző, kiknek mindegyike a három
külön jelölt szavazatait volt feljegyzendő.</p>
<p>Kereszturi jegyzője elég őszinte volt pipára gyújtani,
<span class="pagenum"><a name="Page_169" id=
"Page_169">-169-</a></span> s a tollát sem mártotta a kalamárisba,
előre kijelentve, hogy neki itten semmi dolga sem lesz; a mire
Bajcsy jegyzője mulhatlannak találta hasonló tréfát mondani, kérve
ellenőrző táblabiróját, hogy ha el talál aludni, hát majd ébreszsze
fel.</p>
<p>Már most tehát – kezdődjék a mulatság.</p>
<p>A teremben őgyelgők között a mi jó barátunk Hugo Oskár is ott
volt, ki ezúttal szolgabirói hivatalra volt kijelölve valamelyik
dunántúli járásba; – annyi, mint bizonyos. Malárdyval közel rokon;
Malárdy családtagja, mely nevet a család sarjadékai mindig úgy
szoktak kimondani, hogy a közepére teszik a hangnyomatot, így
Ma-lÁrdy! a középső szótagnál felemelt fővel s még az asszonyi ág
másnevű nemzedéke is fel szokta hányni, hogy ő is a MaLÁRdy
családhoz tartozik. Tehát ezt a Hugo Oskárt leküldték az urak a
teremből, hogy figyeljen a szavazás eredményére s miután ott
bizonyosan igen érdekes anecdoták fognak előadatni, azokat jegyezze
fel s koronkint hordja fel a terembe, a szavazás alatti unalmas
időt rövidítendő.</p>
<p>Hugo Oskár épen az elejére érkezett oda, mikor Vasady táblabiró
odalépett a szavazati asztalhoz s összeütve sarkantyúját, büszke
daczczal mondá a jegyzőknek:</p>
<p>– Én nemes Vasady Gábor, kívánom alispánomul – nemes Bajcsy
András uramat, a csizmadiát.</p>
<p>Azzal odaállt a táblabirák háta mögé s nem hagyta el a
folyosót.</p>
<p>A körülállók nevették e patheticus föllépést, s a kurucz
táblabiró szavait rögtön jegyzé egy szelet papirra Hugo Oskár,
mellé rajzolva comicus carricaturában magát a hosszú bajuszú alakot
is, lobonczos hajával.</p>
<p>Azután jöttek a szavazók egymás után; Hugo Oskár, a mint egyet
megkapott, a ki Bajcsyra szavazott, azt hirtelen lecariquirozta egy
ív papirra; ebben nagy mester volt már; néhány vonással úgy oda
teremtette az embert, hogy mindenki ráismert. Örült neki; milyen
remek albuma <span class="pagenum"><a name="Page_170" id=
"Page_170">-170-</a></span> lesz ebből, hogy fognak rajta odafenn
kaczagni. Egyszer azonban tele lett az ív papiros s ő kezdett
megdöbbenni rajta; hogy ez egy kicsit sok is már a jóból.</p>
<p>Belepillantott a szavazatok lajstromába, s még jobban elhült
rajta, hogy meglátta, miszerint Malárdy szavazatai még csak a
százasban járnak, s Bajcsy, a csizmadia, már a kétszázon
túlhaladt.</p>
<p>Jónak látta felszaladni kissé a terembe; nem azért, hogy ezt
megmondja, hanem hogy a tréfás torzképeket átadja; ott azt állítá,
hogy nem tud a szavazásról semmit; – még nagyon az elején járnak.
Magában reménylette is, hogy majd megfordul az arány: az ellenfél
párthívei bizonyosan összebeszéltek s előre furakodtak. Majd vége
lesz annak.</p>
<p>Egy óra mulva megint visszament.</p>
<p>Szinte meghökkent, midőn a lajstromokba tekintve, Malárdy neve
alatt ötszáz szavazatot látott, Bajcsy Andrásé alatt pedig
hatszázat.</p>
<p>Néhány perczig volt ott, de már nem rajzolt torzképeket, egyik
érkező ide szavazott, a másik amoda, néha kettő, három is jött
Bajcsynak, míg Malárdynak egy; végre egyszerre egymásután jött tíz
olyan ember, a ki mind Bajcsy nevét mondta ki.</p>
<p>Ez annyira megrettenté Hugo Oskárt, hogy ijedten futott fel újra
a terembe s Malárdyt külön híva, fülébe sugá a fenyegető
körülményt.</p>
<p>Malárdy homloka egy perczre összehuzódott, azután ismét büszkén
kiderült, mosolyogva vert Hugó vállára.</p>
<p>– Ne aggódjál, öcsém; elől mennek, a kik a bolondját járják;
majd vége lesz annak. Csak eredj vissza és vigyázz a további
folyamatra.</p>
<p>Félóra mulva azonban már ajtóstól rohant be Hugo, s az egész
társasághoz intézte szavait.</p>
<p>– Méltóságos… akarom mondani tekintetes – azaz, hogy méltóságos
és tekintetes urak; tessék valami intézkedést <span class=
"pagenum"><a name="Page_171" id="Page_171">-171-</a></span> tenni;
a csizmadiának már ezeren felül van a votuma, Malárdy úré még nincs
nyolczszáz.</p>
<p>Mindenki szótlanul tekinte rá, ez megdöbbentő hír volt.</p>
<p>– Én alázatosan megkövetem; nekem az a szerény véleményem van,
dadogá a megrettent ifju, hogy itt mindennek Vasady táblabiró úr az
oka, mert ott áll a szavazatszedő asztalnál, s a mint jönnek a
nemesek, a kik pártjához tartoznak, rájuk néz, szemeivel int nekik,
és azok rögtön elértik s mind Bajcsyra szavaznak; úgy, hogy annak
már ezeren felül áll a szavazata, míg tekintetes urambátyámé csak
nyolczszáz.</p>
<p>Malárdy sápadt lett a dühtől. A csizmadiamester!</p>
<p>– Nem kell engedni Vasadynak, hogy ott álljon az asztalnál,
kiálta egy a Malárdy-atyafiság közül. El kell őt távolítani.</p>
<p>A főispán rögtön leküldé egyik aljegyzőjét, hogy Vasadyt
szólítsa fel; miután neki ott semmi hivatalos minősége nincsen,
távozzék el.</p>
<p>Mikor a jegyző lement, már akkor Bajcsy állt ezer százon,
Malárdy még nem közelíté meg az ezeret.</p>
<p>– Tessék elvonulni innen, táblabiró úr, szólítá meg a jegyző
Vasadyt, nem szabad senkinek befolyást gyakorolni a választók
véleményére.</p>
<p>– Szólok én valakinek? kérdé Vasady.</p>
<p>– De int ön szemeivel; mutatja arczával, hogy mit tegyenek!</p>
<p>– Nem azért állok én itt, hogy én szóljak ti ellenetek; szólt
erre daczosan a pártvezér; hanem azért, hogy ti ne szóljatok mi
ellenünk. Ámde hogy azt ne higyjétek, mintha az én szemöldököm
tenné azt, a mik itt történnek, eltávozom; de ti meglátjátok – hogy
mégis a csizmadiamester lesz alispán… Ti akartátok: – úgy lesz!</p>
<p>Azzal eltávozott, kardjával és sarkantyúival végig csörtetve a
folyosón.</p>
<p>E veszedelmes ember eltávozása mégis hatással látszott lenni a
szavazásra; a mi különben a véletlen játéka is <span class=
"pagenum"><a name="Page_172" id="Page_172">-172-</a></span>
lehetett. Malárdy szavazatai lassankint megközelíték Bajcsyét; ez
utóbbi szavazatai gyérülni kezdtek; egy-egy gyönge szívű ember
megszégyenlette magát, mikor azt kérdezték tőle gúnyosan, hogy a
csizmadiát akarja-e alispánnak; s inkább neutralis szavazatot
adott, meg-megijesztve Kereszturi jegyzőjét, ki nem győzött bámulni
rajta, hogy ez a derék ember már husz votumot kapott, – s olyankor
az ő pipája mindig kialszik.</p>
<p>Délután két óra felé a szavazatok egészen egyenlők voltak;
ezerötszázon állt mind a kettő.</p>
<p>Lelkendezve futó hivatalnokok minden perczben jöttek a terembe,
jelenteni: már kettővel, már hárommal több a Malárdy szavazata,
mint Bajcsyé.</p>
<p>Azután megint hátrament a viszony s Bajcsyé lett több kettővel,
hárommal.</p>
<p>És ez így tartott egy órahosszat; és Malárdynak ez az egy óra
nehezebb volt, mint egy század a pokolbeli kárhozatban. Minden
perczben azt hallani: most kettővel, most négygyel, öttel, tízzel
erősebb ő, mint ama kigúnyolt, kinevetett, kézimunkától kérges kezű
mesterember; s majd ismét az lesz négygyel, öttel, tízzel erősebb,
miként ő; és aggódni a következő pillanatért és kínos verítéket
törülni büszke homlokáról, sápadt orczájáról; ha e megvetett ember,
ha e kigúnyolt nép diadalmaskodni találna fölötte!…</p>
<p>A kínzó várakozás nyomta, szorongatá a nagy urak szivét; minden
percz újabb ingadozást adott a rettentő ostracismus serpenyőinek; a
legirtózatosabb küzdelem volt az: egy néma harcz, hol sem fegyver,
sem ész, sem a forgékony szerencse nem szólhat bele a diadalba,
csupán az egymás után hulló számok; a hideg, érzéketlen számok:…
ezerhatszáz ide, ezerhatszáz amoda; azután ismét kettő-három az
egyikhez, kettő-három a másikhoz, egy csepp méreg, egy csepp
balzsam, egy csepp remény, egy csepp kétségbeesés…</p>
<p>Senki sem nevetett már. <span class="pagenum"><a name="Page_173"
id="Page_173">-173-</a></span></p>
<p>A sápatag arczok hüledező ajkakkal számlálák: 1750 Malárdy: 1751
Bajcsy András… Tán négy, vagy ötszáz szavazó lehetett még künn az
udvaron. Még azok egyszerre új fordulatot adhatnak a
közítéletnek.</p>
<p>Ah, de még a győzelem esetére is megmarad az a szégyen, hogy egy
Malárdyval, a legbüszkébb, leghatalmasabb férfival a
Malárdy-családból, négy óra hosszat küzdött egy alacsony kézműves,
kit polgártársai nem azért emeltek fel, hogy őt felmagasztalják,
hanem hogy Malárdyt annál mélyebben alázzák le. Oh ez kegyetlen seb
fog maradni örökké abban a büszke szívben!</p>
<p>Egy óranegyed mulva mosolygó arczú ügyfelek jönnek jelenteni
örömmel, hogy a szavazás jobbra kezd fordulni. Malárdy már 1800,
Bajcsy hátul maradt 1780-on.</p>
<p>Egy pár reszkető hizelgő gratulálni kezd Malárdynak a
kétségtelen diadalhoz.</p>
<p>A nemesek legbüszkébbike megvetőleg fordul el tőlük s keserű
kevélységgel utasítja el magától az üdvözlést.</p>
<p>– És ha megnyerném is azt, nem fogadnám el ilyen küzdelem
után!</p>
<p>Oh nem érezte ő azt, a mit mondott! De – reszketett annál a
gondolatnál, ha nem találna győzni; de – ragaszkodott, mint az
élethez, a szavazatok jó eredményéhez; de – nem volt szivében elég
ür, befogadni azt a megmérhetlen gondolatot, hogy ő azon alispáni
székből, melyben huszonkét év óta második fejedelme volt ez
országdarabnak, jobban rettegve kicsinytől és nagytól, mint maga az
első úr az országban: a jövő órában leszálljon és engedjen maga
után föllépni oda egy embert, a kit gyűlölni szégyene; s a ki most
épen olyan ítélő birája fog lenni néki ottan, mint volt ez ideig ő
annak.</p>
<p>Oh e gondolatot felfogni, végig érezni kínjait részletenként, át
meg át küzdeni nem egy óra, egy élet is kevés.</p>
<p>És ő mégis azt mondja: «nem fogadnám el, ha megnyerném!» ezt
mondja akkor, midőn a diadal részére kezd hajolni. Mit fog mondani
a következő perczben; a <span class="pagenum"><a name="Page_174"
id="Page_174">-174-</a></span> midőn siető emberek, a kiknek
nyugtalan szívdobogása szempilláikon meglátszik, kékült szájjal
susogják egymásnak: «a szavazás újra gonosz fordulatot vett, Bajcsy
egyszerre sebesen halad előre, már az ezer kilenczszázat is elérte,
s Malárdy messze hátra maradt; a kik most jönnek az udvarról,
mintha összebeszéltek volna, szakadatlan egyfolytában Bajcsyra
szavaznak; ötven közül egy sem említi Malárdyt.»</p>
<p>Malárdy arczczal az ablak felé fordult és öntudatlanul bámult ki
az utczára, nem látott maga előtt semmit. Még csak azt sem vette
észre, hogy az egész utcza a megyeház előtt tömve dugva van
emberekkel, a kiknek szemei mind egy tárgyon függnek: ez a tárgy az
ő arcza, mely azoknak oda künn bűvös jelzőül szolgál, a miről
leolvashatják, mint folynak a dolgok odabenn; és ő nem tudja azt,
hogy az ő halavány vonásait odalenn ezer meg ezer ember olvassa,
hogy összevont szemöldeinek borúját, ajkai rángását magyarázzák,
figyelemmel kisérik, csak azt hallja, a mit háta mögött
beszélnek.</p>
<p>«Bajcsy szavazatai esztelenül szaporodnak; Malárdy nem
halad.»</p>
<p>«Átkozott tréfa; Bajcsy szavazatai a kétezeret elérték. Ez épen
közepe az összes számnak, most már ha a többi mind Malárdyé lenne,
még az sem segítene rajta, most már vége mindennek.»</p>
<p>Az a fehér alak ott az ablakban oly merev, oly mozdulatlan, mint
egy ijesztő szobor, halott arczczal és üvegszemekkel.</p>
<p>Benn a teremben lassú zúgás. Olyasmit beszélnek, hogy a
szavazások be vannak már fejezve: Malárdyé lett ezer kilenczszáz;
Bajcsy András, a csizmadia kapott kétezeret és százat.</p>
<p>Az a fehér szoborkép ott az ablakban egyszerre eltünik helyéről:
hanyatt esett a padozatra. Elájult, – vagy tán meg is halt?</p>
<p>Mind a kettő jó rá nézve: nem hallhatja, mint riad fel
<span class="pagenum"><a name="Page_175" id=
"Page_175">-175-</a></span> egy percz mulva kétezer és száz ember
ajkáról a rettenetes daczkiáltás:</p>
<p>«Éljen Bajcsy András, alispán!»</p>
<p>… Ki nevet utoljára?</p>
<h2>TEKINTETES URAM!</h2>
<p>– Zárjátok be az ablakot, ereszszétek le a firhangot, ne lásson
be senki az utczáról. Nyögé Bajcsy András uram, belső szobájában a
bőrkanapén fekve, a minek az egyik támláját le lehetett kapcsolni,
mikor az ember ki akarta nyújtani a lábát.</p>
<p>Két menyecske lánya volt mellette; azok sírtak szegények, meg
voltak ijedve nagyon, Miska inas pedig odakinn bőgött a szögletben,
hogy a mester úr meghal, már a lábai is dagadnak, mert nem birja
róluk lehúzni a sarkantyus csizmát.</p>
<p>András úr senkinek sem mondja mi baja, csak annyit állít, hogy ő
nagyon oda van, bizonyosan meg fog halni.</p>
<p>– Ne küldjetek doctorért; ne menjetek a patikába; nem gyógyít
meg engem senki. Bennem van már, a mitől meghalok. Ne sírjatok, azt
mondom: – még kihallik az utczára. Mákosné asszonyom meghallja és
ide jön, s nem enged keresztyéni csendességgel meghalnom. Azt
mondom, hogy oda ne ereszszétek a koporsómhoz, mikor kivisznek;
hogy engem ott is boszantson. El se is temessetek ebben a városban;
vitessetek ki szekéren a herkali pusztára, vagy az izsai rétre,
vagy mit bánom én hová, s ott dobjatok bele egy gödörbe.</p>
<p>Két leánya jobbra balra dűlt jajgatva e szomorú beszédei miatt
az öregnek. A szegény Szabóné alig birt a nagy fuldokló zokogástól
könyörögni neki, hogy ne mondjon ily rettenetes dolgokat többet;
inkább engedjen eret vágatni magán.</p>
<p>– De iszen eret vágtak már én rajtam, véremet is vették,
<span class="pagenum"><a name="Page_176" id=
"Page_176">-176-</a></span> nyögé a szomorú ember, megsimított már
engem a guta tetőtől talpig; nincs már nekem több borbélyra
szükségem. Megtettem a testamentomot, ott van a kihuzó fiókban,
hagytam a szent ekklézsiának ezer forintot benne, azért, hogy
tisztelendő Gutai Thaddeus uram majd szép prédikácziót mondjon
felettem. Kedves jó gyermekeim ti, kérlek szépen benneteket:
tegyetek még másik ezer forintot hozzá, hogy ne tartson felettem
prédikácziót, ne szóljon felőlem semmit, meg se említse a nevemet
soha, mintha nem is lettem volna. Úgy-e megteszitek azt szegény
boldogtalan apátokért?</p>
<p>– Hiszen nem fog meghalni édes atyám, hiszen nincsen semmi baja;
meggyógyul még.</p>
<p>– Hallgass! Nem hallotok valami lármát? valaki közelít?</p>
<p>– Részeg emberek járnak az utczán.</p>
<p>– De azok nem részeg emberek. Mit kiabálnak? úgy-e az én nevemet
kiabálják? úgy-e azt kiabálják: átkozott légy Bajcsy András! úgy-e
sárral hajigálják ablakaimat?</p>
<p>– Oh oh! bömbölt odakinn Miska inas: hiszen sár sincsen az
utczán.</p>
<p>A két asszony pedig most már maga is félni kezdett, mert a
közeledő zürzavaros hangokból csakugyan ki lehetett venni olykor a
Bajcsy András nevet.</p>
<p>Miska inas kifutott megnézni: mi az? s hüledezve jött vissza
megint: «sok fényes nemes úr jön a ház felé, úgy tetszik, hogy
tisztelendő Gutai uram is velük van».</p>
<p>– Ide jönnek, rebegé András; engemet keresnek; engemet büntetni
jönnek. Legyen meg az úrnak akaratja. De ti menjetek innen kedves
gyermekeim; ne legyetek akkor jelen. Menjetek, takarodjatok
innen.</p>
<p>A két megrémült leány még annál jobban ragaszkodott édes
apjához. Szegények, nem képzeltek egyebet, mint hogy atyjuk
bizonyosan valami veszedelmes összeesküvést forralt, s most jönnek
érte, hogy lenyakazzák; – akkor <span class="pagenum"><a name=
"Page_177" id="Page_177">-177-</a></span> egyszerre három fejet
kell leütniök; mert ők el nem válnak tőle.</p>
<p>Már a ház elé ért a közeledő zaj; s lehete hallani, mint
kínálgatják egymást az emberek: ki menjen elül?</p>
<p>Bajcsy uram fölkelt a pamlagról és nem volt beteg többé.</p>
<p>– Ne sírjon senki: legyetek erősek; – a mivel Isten meglátogat,
azt el kell viselnünk erős szívvel. Akármit mondanak azon urak,
senki ellenvetést ne tegyen rá; és akármit cselekesznek velem,
senki védelmemre ne álljon.</p>
<p>A nemes férfiú nem ingadozott többé lábain, most már ő tartotta
leányait, hogy el ne essenek, nem azok őtet.</p>
<p>– Most már jöhetnek, most már előttük állok. Itt a fejem, itt a
nyakam, tegyenek vele, a mit akarnak.</p>
<p>Az ajtó előtt tiszteletadó csoszogás, talpak zsurolása
hallatszott; azután kopogtatott valaki.</p>
<p>«Tessék! szabad.»</p>
<p>Az ajtó felnyilt. Legelül Vasady táblabiró és Gutai tiszteletes
állottak.</p>
<p>– Ecclesia præcedit! szólt maga előtt bocsátva a papot a kurucz
táblabiró.</p>
<p>– Áldás, békesség a házon… szólt Gutai Thaddeus malaszttal s
ismét helyet adott Vasadynak, ki sarkantyus toppanásokkal lépett a
másik szoba ajtajában álló Bajcsy András elé, s ott levett
kalpagjával üdvözölve a férfit, meghajtá magát előtte tisztelettel
és mondá:</p>
<p>– Alázatos szolgája a tekintetes úrnak.</p>
<p>A családbeliek szerte elbámultak ez üdvözleten.</p>
<p>Mert megjegyzendő, hogy azon időben még nem híttak minden
posztóruhás embert tekintetes úrnak, hanem épen csak az alispánokat
s a nevezetesebb hivatalviselőket.</p>
<p>– Üdvözlöm tekintetes Bajcsy András urat; folytatá Vasady, s a
nemes választó rendek nevében is gratulálok mind a tekintetes
úrnak, mind a tekintetes nemes vármegyének ahhoz a szerencséhez,
mely mindnyájunkat ért ezen a napon, midőn tekintetes uraságodat e
megye elválasztá <span class="pagenum"><a name="Page_178" id=
"Page_178">-178-</a></span> első alispánjának! Meg vagyunk felőle
győződve mindnyájan, hogy a tekintetes alispán úr választásunk
helyességét az idők folytával igazolni fogja; s nyugodt öntudattal
emeljük a megyei hivatalok legmagasabb székére, jól tudva azt, hogy
ama helyen többet ér egy lat igazságszeretet egy mázsa tudománynál.
Mi diadalunkat ünnepeljük e választásban s kívánjuk a tekintetes
alispán úrnak, hogy örüljön velünk együtt és éljen sokáig!
Vivát!</p>
<p>A terembe tóduló nemesek szava kiadta az éljent az udvarra, az
udvarról az utczára terjedt az s kiáltá ezer meg ezer ajk a hosszú,
sokáig tartó vivátot, mely messze a város közepén hangzott el; mert
most már polgárok, hajósok és közemberek is odatódultak a hír
hallatára s oly tolongás volt a megyercsi utczán, hogy szekér nem
mehetett végig.</p>
<p>Bajcsy András uram nem tudott mit válaszolni nagy érzései
között, csak kétszer-háromszor felsóhajta magában:</p>
<p>– Legyen meg uram a te akaratod… Legyen meg uram a te
akaratod.</p>
<p>És azzal valódi alázattal hajtá meg fejét, mint a ki bizonynyal
érzi, hogy azon szerencse, mely őt oly váratlanul érte, mily nagy
teher, mily nehéz gondolat reá nézve, hogy e nehéz feladat
elviselésére neki nincs egyebe, mint becsületes, igaz jó szíve. Azt
ime áldozatul hozza.</p>
<p>Ekkor odalépett hozzá tisztelendő Gutai Thádé uram s megfogá a
jámbor férfiú kezét és megszorítá azt.</p>
<p>– Érdemes barátom, ki együtt viselted velem a látogatások
hajdani napjait, vedd ezt is az úr megpróbáló látogatásakint.
Minket boldogabb jövendők úttörőjének küld előre a sors, fogadjuk
el az ő hivogatását s felejtsük el a magunk örömeit és bánatait. Te
igaz és buzgó ember voltál mindig, légy az a magas polczon is
ezután; bizonyára az a nagy mester, ki a publikanusokból válogatá
tanítványait, tenéked is adni fog erőt és szellemet, hogy helyeden
megállhass. <span class="pagenum"><a name="Page_179" id=
"Page_179">-179-</a></span></p>
<h2>A PUSZTA TÉREN.</h2>
<p>Este volt: a tisztujítási nap estéje, szép langymeleg tavaszi
alkony.</p>
<p>Itt minden ház mögött kert van; a fák épen virágoznak; egy futó
eső után minden virág felveté illatát, az esti lég nehéz a kertek
illó fűszerétől.</p>
<p>Kilencz-tíz óra között még bizonyosan minden háznál ébren
vannak, öreg asszonyok és urak kinn üldögélnek a házak előtt,
minden kapu mellett lóczák vannak az utczán, a gazdagabbak házai
előtt veres márványból; mert este ők is ott fogadják el
vendégeiket; fiatal leányoknak azonban az ablakban van a helyük,
miknek kidülő vasrácsai arra látszanak alkotva lenni, hogy azokba
kihajolva, erős illedelmi rostély alatt társaloghassanak a
szemérmes hajadonok imádóikkal; (azóta nagyot változott a világ,
most a hölgyek magukon hordják a rostélyt).</p>
<p>És valaki csak az utczán van, a kapuk előtt, a kis padokon, a
rostélyos ablakoknál, az mind csak egy tárgyról beszél: az elmult
tisztujításról, Bajcsy uram csodálatos felmagasztaltatásáról, a
büszke Malárdy estéről.</p>
<p>Malárdynak nem jó volna ez órában itt ez utczákon járni; minden
tizedik lépésnél nevét hallaná emlegetni.</p>
<p>Pedig a megyeházban sem lehet maradnia. Azzal a gondolattal,
hogy e falak, miket úgy építtetett, mintha saját házát építtetné
bennök, mik az övén kívül senki parancshangját nem tanulták
visszhangzani, miket el nem hagyott még akkor sem, midőn azok
végigrepedeztek, s köveiket omlaták körüle, – holnap egy más
embert, egy alacsony semmi embert fognak uroknak találni; nem
kell-e e boltozatoknak lejebb szállaniok? nem kell-e az ajtóknak
küszöbeikkel leereszkedniök, hogy oly alacsonyak legyenek, midőn
egy Malárdy belőlük kilép, hogy egy nyomorúlt kézművest bocsásson
be maga után? <span class="pagenum"><a name="Page_180" id=
"Page_180">-180-</a></span></p>
<p>A megyeház udvarán még most is zaj volt; jókedvű nemesek
tréfáltak, kiabáltak ott lenn; a lépcsőkön mindenféle ember
szaladgált alá s fel, az ajtókat gondtalanul csapkodták be magok
után; az alispáni lakosztály folyosóin hajduk beszélgettek
fenhangon, nem ügyelve rá, vajjon Malárdy Xaver Ferencz szereti-e a
csendet?</p>
<p>Malárdy nem birt szobáiban maradni; a főispánnál estély van,
odahítták, megköszönte, nem megy; azt izené, hogy most is rosszul
érzi magát.</p>
<p>Azzal lement a hátulsó lépcsőn, keresztül a széles udvaron; az
egy kerttel volt összekötve: e kert ajtaján át észrevétlenül
kijutott az utczára.</p>
<p>A Nagymihály-utcza csendes, nesztelen hely; mind a két oldalát
tágas veteménykertek és kertészlakok képezik: a munkás emberek
jókor lefeküsznek, miattuk este akárki járhat az utczán.</p>
<p>A bukott nagy ember végigment a hosszú tekervényes utczán, mint
a ki maga sem tudja, hogy miért megy? csak halad, hogy egy helyben
ne álljon.</p>
<p>Micsoda elhagyott, félreeső utczákat járt keresztül-kasul? hol
kidűlt-bedőlt palánkok képezik a két sort, s minő vidékeket jártak
be azalatt siető gondolatjai? Midőn néha feltekintett, azt sem
tudta, hogy merre jár? s midőn fel akart eszmélni, nem tudta, hogy
miről gondolkozott? S azután csak ismét ment tovább és merengett
tovább.</p>
<p>Egyszer egy ily ismeretlen keresztutcza vége felé érve, úgy
tetszék neki, mintha azt a szegletházat ismerné már valahonnan. A
mint közelebb ért hozzá, megdöbbenve állt meg. Ráismert a házra.
Ott lakik Bajcsy András.</p>
<p>Dühtől és szégyentől reszketve fordult vissza, s nem ment el a
ház mellett, hanem visszafordult a rozmarin-utczába; ott nagy volt
a sár, azon a sáron gázolt keresztül; egy nyitott udvarról nagy
kutyák rohantak rá, meg akarták harapni; szerencsére egy eltört
ostornyelet talált a földön, azzal elkergette az ebeket; az
ostornyél vége sáros volt, Malárdy megtörülte azt kezkenőjével s
<span class="pagenum"><a name="Page_181" id=
"Page_181">-181-</a></span> nem hajította el, magával vitte, hogy
másutt is oltalmazhassa magát.</p>
<p>És olyan elhagyottnak, olyan nyomorultnak érezte magát, mint egy
iskolásgyermek, ki késő este megy haza tilalmas játszásból, s
csavarog az utczán, kerüli a verést otthon; s ide kinn fél a
kutyáktól, csak egy tört pálczában bízik, a mit a kezében tart.</p>
<p>Valahol ismét egy szűk sikátorba téved, mely olyan keskeny, hogy
egyik házból a másikba át lehetne lépni, ha valahonnan ajtó vagy
ablak nyilna ide; a házak mind hátaikkal vannak erre fordulva, az
egész sikátorból sehova sincs bejárás. Egészen arra való hely, hogy
ott az embert sötét este meggyilkolják, anélkül, hogy valaki
segélykiáltására hallgatna, s ott hagyják a testét, a mire csak
napok mulva fognak ráakadni.</p>
<p>Midőn a sötét sikátor közepén járt Malárdy, valami szemközt jövő
hirtelen elordítá magát előtte.</p>
<p>Malárdy összerezzent; pedig nem volt az egyéb, mint valami
jámbor részeg hajóslegény, a ki többet talált bevenni a jóból, mint
a mennyit megbirt, s bizonytalan kínjaiban szidta a bakter
angyalát, mint a ki oka annak, hogy már tíz óra van és ő nem tudja,
hogy merre jár? mely állapotában nagyon jól esett neki olyan
utczába tévednie, a hol bármerre dűl, mindenütt falat talál.</p>
<p>Malárdy egy perczig azon gondolkozott, hogy visszaforduljon
előle; félénk volt, mint egy gyermek; csak azután jutott eszébe:
hogy ő kicsoda? Egy Malárdy, minden nemesek között a legelső, a kit
egy részeg gazember ijesztgetni merészel; s azon oly dühbe jött az
első ijedtség után, hogy nekirohant a szemközt jövő hajóslegénynek,
azt félkézzel meg-megkapta és feltaszítá s olyat vert rá a fél
ostornyéllel, hogy az mind összetört bele, s azzal diadalmasan
haladt ki a sikátorból, ott hagyva a földön heverő részeget, ki
gyilkost, haramiát kiabált utána.</p>
<p>Csak akkor jött magához, midőn a sikátorból kiérve, egy tágasabb
utczában találta magát. Valami hepehupás <span class=
"pagenum"><a name="Page_182" id="Page_182">-182-</a></span> kövezet
tanubizonyítá, hogy az a rácz-utcza: a város leguriasabb része.</p>
<p>Itt már emlékezni kezdett minden házra: úgy tetszett néki,
mintha messze földről, hosszú útról tért volna vissza, s úgy
jutnának egyenkint eszébe az emlékek, a mint a tárgyak szemébe
ötlenek.</p>
<p>Ott állt még egy vakkapu alatt a fekete hirdetménytábla, melyen
még az ő nevével kelt tudósítások voltak kiszegezve; egy azok közül
azt hirdette, hogy péntek napon sehol se merjenek muzsikálni a
korcsmákban. Átellenben a tilalom-táblával épen egy csapszék volt,
abban úgy szólt a hegedű, a hogy csak birt; a homályos üvegajtón
tánczolók szilaj árnyékait lehete látni; pedig épen a tilalom napja
volt ma.</p>
<p>Nem ő az úr többé itten!</p>
<p>Odább egy emeletes ház tűnt szemébe. Gazdag kereskedő lakik
abban, ki ez ideig szerencséjének tartotta, hogy a hatalmas
alispánnak nagy összegeket kölcsönözhetett, miknek még kamatjait
sem sürgeté soha; többet ért neki azoknál az alispán
pártfogása.</p>
<p>De most! a hatalomnak vége van… Malárdy testét-lelkét valami
hideg futotta végig. Csak most gondolt erre először.</p>
<p>Ismét odább egy sárgára festett ház tünt szemébe. Míg a
megyeházat építették, ott lakott ő családostul, ott abban a kertben
tanította járni leánykáját; milyen szép gyermek volt, nagy sötét
szemei, piros gömbölyű két arcza; hogy nevetett, mikor atyját
meglátta, pedig még beszélni sem tudott; volt neki egy kis
aranycsipkés fejkötője s piros korall-gyöngy a nyakán. Egyszer a
dajka elment a gyermekkel valami ismerőshez, késő estig oda maradt;
az apa hogy kétségbe volt esve miatta, hogy járt házrul-házra, hogy
kérdezett ismerőst, ismeretlent, nem látták-e? hogy dobogott a
szíve, midőn nem találva sehol a kis Hermint, ismét visszafelé ment
a sárga házhoz s biztatta magát azzal a gondolattal, hogy talán
ezóta már otthon is <span class="pagenum"><a name="Page_183" id=
"Page_183">-183-</a></span> van; míg ő odajárt, hazavitték; s
milyen öröme volt, mikor eléje futottak az ajtóban s kiáltották,
hogy itthon a kis Hermin!</p>
<p>Hajh, most hiába nyitna be a sárga házhoz, nincs ott a kis
Hermin…</p>
<p>És ki tudja, hol van? ki tudja, hogy él-e? mi sorsra jutott;
hová lett?</p>
<p>A lesujtott férfi tovább sietett az utczán, nagyokat botlott
néha a kiálló kövekben, mint a ki valami nagy terhet visz vállain
és igen el van már fáradva bele.</p>
<p>És az a teher mindig nehezebb lesz vállain, szivén, lelkén,
mentül tovább ment előre; a föld ingadozni tetszett lábai alatt;
így ingadozott akkor is, a mikor a keményszívű férfi előtte
könyörgő alacsony férfiaknak azt felelé: «nem, nem» és a gyermek
sirása kierőszakolta tőle az igent. Ah e gyermeksírást bár hallaná
most is!</p>
<p>Intés volt az a sorstól, hogy a mi szívnek van teremtve, az
legyen szív; de ő nem hallgatott rá; megvetette a könyörgők
kérelmeit; kigunyolta áhítatjukat; lerontá templomukat; és azok őt
megátkozák.</p>
<p>Ott állt a tér közepén a faház; ültek benne százan és százan és
énekeltek Istenhez; a kemény szívű férfiú azt mondá – «bontsátok le
róluk e házat!»</p>
<p>Senki sem mert annak oszlopaihoz nyúlni, mert a ház ajtajában
állt az átokmondó férfi, kezét felemelve az égre, és azt mondá:
«romoljon meg annak minden ivadéka, ki fejszéjét legelőször e
falakba vágja, – és szórja el Isten annak maradékait a világ minden
részeibe, hogy legyenek földönfutók, – és alázza meg őt az ő
büszkeségében, szállítsa le, kisebbítse meg azt!…»</p>
<p>És senki sem merte fejszéjét fölemelni: hiszen mindenki fél az
Istentől, mindenki szereti gyermekeit; mindenkinek van valami
büszkesége s nincs oly kicsiny ember, a ki ne félne, hogy még
kisebb lehet.</p>
<p>És ekkor az a férfi, ki maga legbuzgóbban tisztelé az ő urát, ki
családját szerette, bálványozá, ki legmagasabbnak <span class=
"pagenum"><a name="Page_184" id="Page_184">-184-</a></span> tartá
magát azon a földön, melyet szemei belátnak, az ragadá fel a
fejszét és odalépett a bezárt ajtóhoz.</p>
<p>Nem ő, az épület közelített felé; az a nagy, deszkából épített
rémalak jött felé, fenyegetően felmagasulva előtte, félkörű szemei
úgy bámultak le rá s tág öbléből, nyitott torkából hangzott ezer
ember hangján az üvöltő mondat:</p>
<div class="poem">
<div class="stanza"><span class="i0">«Boldog, ki neked e
dolgot<br /></span> <span class="i0">Visszaadja e
méltatlanságot;<br /></span> <span class="i0">Ki gyermekid a
bölcsőbül kirántja<br /></span> <span class="i0">És az erős
kősziklához paskolja!…»<br /></span></div>
</div>
<p>A düh, a rémület, a büszkeség zagyva forrongása kényszeríté a
büszke ember karját: a fenyegető épület már egészen előtte állt; a
kezében tartott fejszét felemelte és belevágta annak ajtajába…</p>
<p>… Malárdy nagyot botlott hirtelen… Ez magához téríté
káprázataiból. Széttekintett: – egy puszta térség közepén találta
magát, egy gödrös, szemétdombos helyen, mely a város szebb utczái s
a czigánysor között terül, bűzös laput és bogácsot teremve
nyáron.</p>
<p>Az ott a régi rácztemető.</p>
<p>A miben megbotlott, az tán egy kiálló szobor vége volt, abból a
nagy faházból, a mit sok-sok év előtt azon a téren az ő parancsára
lerontottak. <span class="pagenum"><a name="Page_185" id=
"Page_185">-185-</a></span></p>
<h2>ÉJI HANGOK.</h2>
<p>Malárdy magához tért kábultából; észrevette, hogy hol van? s
visszafordult, hogy hazafelé térjen.</p>
<p>Az utczák üresek voltak már, minden háznál eloltották a
gyertyákat; az éji őr parancsolgatta is utczaszerte:</p>
<div class="poem">
<div class="stanza"><span class="i0">«Ember vigyázz
világodra,<br /></span> <span class="i0">Gazdaasszony
parázsodra,<br /></span> <span class="i0">Hogy tűz ne légyen
kárunkra,<br /></span> <span class="i0">Kitől óvjon egek
ura.<br /></span> <span class="i0">Tizet ütött már az
óra…»<br /></span></div>
</div>
<p>Csendes kopogás és alabárdja nyelének koczintásai hangzottak
odább, a távolabb utczaszegletig, hol újra kezdte figyelmeztető
üvöltését.</p>
<p>A Duna felől a malomkelepelés, a szigetből a békák búskomoly
kardala tartotta beszéddel az éjt, melybe a távoli vársánczokról
jövő koronkinti kiáltások szóltak bele: «Ki vagy? megállj! őrjárat
haladj!» Mint valami álmodott hangok, úgy jőnek éjszaka a távoli
jelkiáltások.</p>
<p>A szombati utcza kanyarulatánál egy pár hajóslegénynyel
találkozott Malárdy, kik közől az egyik valami rácz tamburát vert
vékony tollhegyével; a másik a czinczogó zenéhez dünnyögő hangon
énekelt valami együgyű dalt a leányról, a ki a kutra megy s
összetöri a korsót.</p>
<p>Nem tértek ki Malárdy előtt; ő volt kénytelen a csatornán
átmenni előlük; a tambura czinczogott tovább; – a mely ablak előtt
elhaladt, ha még ébren volt valaki, az is elaludt rá.</p>
<p>A mint Malárdy a szent János kápolnája előtt elment, egyszerre
megcsendült feje fölött a lélekharang.</p>
<p>Egészen összeborzadt. Miért épen most? Valaki haldoklik, annak a
lelkéért szólnak e szomorú hangok. <span class="pagenum"><a name=
"Page_186" id="Page_186">-186-</a></span></p>
<p>Sietve ment odább. Pedig miért futni a harangszó elől? az
utoléri az embert.</p>
<p>A piacz tulsó oldalán két alak sietett végig lámpással. A
gyóntató lelkész, a szentséggel kezében; előtte az egyházszolga, a
nyeles lámpással, s a kis csengetyűvel, hogy a ki azt hallja az
utczán, megálljon és térdet hajtson.</p>
<p>Az utczán nem volt más, mint Malárdy; a főúr meghajtá térdét,
keresztet vetett magára s elmondá az imát a haldokló lelkéért,
akárki legyen az.</p>
<p>A lélekharang másodszor is megcsendült; talán itt-amott fel is
ébredtek hangjára buzgó keresztyének s egyszerre száz meg száz szív
fohásza szállt fel az égbe a néma éjszakában, egy porhüvelyét
elhagyandó lélek üdve végett.</p>
<p>Malárdy akkor ért a megyeház kapujához, midőn a harmadik
csengetyűszó is elhangzott, sokáig elringatva utóhangjait a csendes
éjben.</p>
<p>A kapuban őrt álló hajdu mondá neki, hogy e pillanatban kereste
őt Durday cselédje; az öreg úr haldoklik, megütötte a szél, neki
szólt ez a lélekharang.</p>
<p>Ennél ijesztőbb mondást nem hallhatott volna ez éjszakán
Malárdy.</p>
<p>Durday első feleségének testvére volt, ki nevezetes készpénzeket
gyűjtött rakásra, a miket örökölni életkérdés volt Malárdyra
nézve.</p>
<p>Ama gyászemlékű menyegzőéjszakán gonosz összekoczczanása volt
Malárdynak a hadastyánnal. A vén őrnagy azt állította az általános
kétségbeesés órájában, hogy semmi baj sincs; ha nem báró is a
vőlegény, s ha nem híják is Kadarkuthy Viktornak, hanem Gutai
Lőrincznek, azért hozzá kell adni a leányt; ha szeretik egymást,
boldogok lehetnek. Ez állítások felbőszíték Malárdyt, annyira, hogy
kikérte magának Durdaytól a családi ügyeibe való avatkozást. A
hadastyán makacskodott, s daczosan mondá, hogy ő Herminának hagyja
minden vagyonát s a leány ahhoz mehet nőül, a kihez akar; nem függ
apja kegyétől. <span class="pagenum"><a name="Page_187" id=
"Page_187">-187-</a></span> Malárdy dühösen kérdezé: «egy
kálvinista pap fiához?» – A hadastyán, a kinek e tárgyban nem volt
különböztetési érzéke, könnyű vérrel felelt: «akár egy kálvinista
harangozóéhoz». Malárdy e legérzékenyebb oldalán kapott sértésre
azt vágta vissza sógorának, hogy «neki épen úgy lábaszárához
rozsdásodott az esze, mint a hüvelyéhez a kardja». Ezt nem bocsátá
meg a hadastyán. Voltak ifjukorának vitézi tettei; sebhelyei most
is minden időváltozást megtudattak vele; azért vénségében rozsdás
kardjáról beszélni keserű megbántás volt rá nézve. Rögtön
befogatott és éjszaka ment el a háztól, s Malárdy megtudá, hogy pár
nap mulva uj végrendeletet tett a hadastyán, melyben mégis Malárdyt
mindenéből kizárva, keresményét összesen az eltünt Herminának
hagyta, habár az egy sátoros czigány nejeképen jönne is valaha
vissza; ha pedig tíz év alatt elő nem kerülne, akkor legyen mindene
a városi kórházé; csak azon egy esetben tarthatván reá igényt
Malárdy fiugyermeke, ha apja akarata ellen házasodnék valaha;
Malárdynak pedig hagyta azt a rozsdás kardját; tegye fényesebbé
mint ő, ha tudja.</p>
<p>Malárdy vállat vont, mikor ezt a végrendeletet hirül hozták
neki. Ismerte a jó öreg urat; voltak ilyen furcsa hóbortjai;
legalább tízszer kitagadta őt már vagyonából, s szépen kibékült
megint magától; csak nem kellett hozzá szólni. Most is azt hitte,
hogy ráér elvárni, míg a hadastyán ujra bekopogtat nála, s azon
kezdi, hogy haragszik ugyan, de mégis egy partie tarokra ajánlja
magát.</p>
<p>És ime egyszerre azt hallja róla, hogy haldoklik.</p>
<p>Ez iszonyú csapás lenne.</p>
<p>Rögtön sietett a hadastyán lakására. A hol csendesebb utczára
talált, ott futni sem szégyenlett; Durday lakása a vár melletti
angolkerten tul volt; a hol nehány évvel azelőtt egy egész
vízrongálta városnegyedet bontottak le a várerődítmények miatt,
nehány házat katonatisztek lakául hagyva fenn.</p>
<p>Egyikében e magányos lakoknak látott Malárdy egy <span class=
"pagenum"><a name="Page_188" id="Page_188">-188-</a></span>
kivilágított ablakot, abba a házba bement; nyitva találta a kaput
és a folyosóra vivő ajtót. A hadastyán vén vizslája meg sem ugatta;
az a ház oldalában egy nagy gödrön kapart ijedelmes sietséggel;
mintha rá volna az bízva. Malárdy a konyhában nem talált senkit.
Vaktában tapogatózva megtalálta az előszoba ajtaját, ott a
sötétségben hallá, hogy a mellékszobában valaki csendesen sír; oda
benyitott és ott találta a gyóntató lelkészt és az orvost; az ágy
fejénél sírt, kötényével eltakarva arczát, a hadastyán
cselédje.</p>
<p>Az orvos és lelkész, meglátva Malárdyt, eléje jöttek s oda
vezették őt az ágyhoz, a melyen feküdt egy néma és halavány ember:
a kit nem neveznek többé halandónak, hanem halottnak.</p>
<p>– Mindennek vége; szólt az orvos.</p>
<p>Malárdy fáradtan roskadt egy karszékbe. Ez a nap megátkozott nap
volt!</p>
<h2>A FURCSA EMBER.</h2>
<p>Borkúton vagyunk.</p>
<p>Ne vedd elő a térképet, kedves olvasóm, nem találod meg rajta,
nem igazi neve az annak a falunak, hanem úgy csúfolják az ismerősök
egymás között.</p>
<p>Az pedig a név eredete, hogy ott lakik az öreg báró Kadarkuthy,
s erre ráfogták, vagy talán igaz is, hogy miután egyetlen egy kút
van a falu végén, a miből vízzel szokta magát ellátni az egész
helység embere és barma, s egy nyáron az is szertelen kiapadt: az
öreg báró éjszaka alattomban teletölteté a kútat borral s másnap
gyönyörű mulatsága volt aztán, a mikor nemcsak minden ember és
asszony, hanem minden állat és baromfi le volt részegedve az egész
faluban; részeg béresek szaladgáltak részeg tinók után, részeg
kutyák ugattak részeg nótákat, s részeg gazdasszonyok hajszolták
részeg tyúkjaikat az <span class="pagenum"><a name="Page_189" id=
"Page_189">-189-</a></span> udvaron; minden élő lény tántorgott,
dülöngélt, a kakas nem tudott kukorítani, a pulykát előre vitte a
feje, kacsák, libák boldog öntudatlanságban pislogtak a fal
mellett, a bornyúk balletot jártak s az egész faluban olyan lárma,
éneklés és fazéktörés volt, hogy a báró úr odafenn a kastélyban
majd minden gombot lenevetett a mellényéről.</p>
<p>Ezért azután elnevezték a faluját Borkútnak, őt magát
Borkútinak.</p>
<p>A jó úr nem haragudott érte. Általában nem lehetett őt
megharagítani. Akármiféle tréfát, pajkosságot el lehetett vele
követni, ő azért nem haragudott, hanem visszaadta, ha lehetett
kétszeresen.</p>
<p>Az a conventiója volt az összes emberiséggel, hogy őt boszantsa,
tréfálja minden ember, a ki csak hozzáfér, hanem azután vegye is
fel, ha visszatréfáltatik. Az volt legkedvesebb embere, a ki
legjobban tudta boszantani, mert az szerezte meg neki azt a
gyönyörűséget, hogy a repressaliák legbizarrabb ötleteit
végrehajthassa rajta.</p>
<p>Ilyen kedves embere volt neki az egyetlenegy fia, Viktor, a
kivel teljes életükben mindig boszantották egymást kölcsönösen. Már
legelőször boszantotta őt Viktor az által, hogy született, mikor ő
ki nem állhatta a gyermeksírást; később kis gyerek korában a mint
egy új ruhát ráadtak, azt rögtön kilyukasztotta. A báró azután
pokróczból varratott neki ruhát, abban kellett neki járni; nyolcz
esztendős korában azzal boszantotta a fiát, hogy görög nyelvre
taníttatá, a fiú meg azzal boszantá az apját, hogy nem tanult
semmit. A báró akkor inasnak adta Viktort a helybeli kovácshoz,
hogy tanuljon hát patkószegeket csinálni. Viktor azután azt tette,
hogy felgyújtotta az egész kovácsműhelyt. Azután elküldte őt a báró
Bécsbe nevelőbe, de nem adott neki zsebpénzt. A fiú azután eladta a
kabátját, csizmáját, mezítláb maradt. A báró engedte őt mezítláb
járni. A fiú az apja aláírását utánozva, rászedett valami uzsorást,
a báró engedte, hogy kezdjen az uzsorás a fiú ellen bűnvádi pert.
Azután elvitte Bécsből, <span class="pagenum"><a name="Page_190"
id="Page_190">-190-</a></span> valami kisvárosi tanodában
beöltözteté diáknak. Viktor két hét alatt kicsapatta magát onnan.
Azután a báró nem akart Viktornak semmit sem adni. Azután Viktor
fogott Pesten egy zugügyvédet, a ki beperelje a bárót Viktor anyai
örökségeért: lehetett a fiú akkor már tizenhat éves. Akkor azután
volt mulatsága a bárónak elég: ha tudniillik a boszantatásban
mulatságát találta. A zugügyvéd felhordott ellene minden ráférhető
vádat, bebizonyítá, hogy nincs elég esze, hogy larvatus,
stellionatus, és perduellio bűneiben leledzik, hogy atheista és
manichæus, hogy őrjöngő és nyavalyatörős, bevádolta blasphemiával,
crimen læsævel, actus majorissal, s egy időben csakugyan annyira
vitte a dolgot, hogy az öreg úr sequestrumot kapott s először
életében volt kénytelen elismerni, hogy ebben a játékban nincsen
több aduttja. Két esztendeig kiállotta a bírói zárt, akkor, hogy
menekülhessen, kibocsátotta Viktor anyai örökét, pedig az még nem
volt több tizennyolcz évesnél; a fiú azzal ki is ment külföldre s
soha felé sem ment többet az apjának.</p>
<p>Ekkor jött az a tréfás ötlete a bárónak, hogy miután a fiú
egészen úgy tesz, mintha többé gondja sem volna az apjára, majd ő
is csinál neki egy kis tréfát: hogy fog az neki tetszeni?</p>
<p>Megismerte Gutai Lőrinczet, ez épen tervéhez való fiú volt.
Genialis és könnyelmű, kalandszerető és merész. Az ifju életében
támadt pillanatnyi zavar az ő kezébe hajtá őt, odamenekült hozzá. A
bárónak könnyű volt elhitetni ismerőivel, hogy ez az ő fia, miután
azok Viktort nyolcz éves kora óta nem látták, gyermekek nagyon
változhatnak.</p>
<p>A szerencse is kedvezett neki, soha sem találkozott Lőrincz
olyan emberrel, a ki őt ismerte volna, fiatal diákocskának úgy sem
sok ismeretsége lehet, legkivált azon körökben, a hová őt a báró
magával hordta.</p>
<p>A mint előre látható volt, a külföldön járó igazi Viktort ez a
tréfa erősen megijeszté, a mint megtudta, hogy az apja valakit mint
fiát mutogat be, sietett haza, és fölkereste <span class=
"pagenum"><a name="Page_191" id="Page_191">-191-</a></span> az
apját; a minek, mint tudjuk, az lett a vége, hogy a báró lármát
csapott, elfogatta az igazi fiát s becsukatta, mint vakmerő
kalandort. Egy-egy tréfának többet nem nevetett az öreg úr, mint
ennek. Milyen szépen ül most az igazi Viktor nemes Abaúj vármegye
tömlöczében, míg az ál Viktor helyette udvarol a delnőknek s járja
a háztűznézést.</p>
<p>Könnyű volt ez alakoskodást a Csallóközben is folytatni, miután
Lőrincz szinte gyermekkorától fogva távol volt szülőföldétől,
iskolákon járva, nem tarthatott tőle, hogy valaki ráismerjen.</p>
<p>Az alakoskodás kiderülése azonban így történt.</p>
<p>Kálmán, az alispán fia, titokban látogatta a Hyppocrene
gyűléseit, s ott verseit el szokta szavalni, miért a társulat
tagjai mindig egyhangúlag magasztalták.</p>
<p>Amaz ünnepélyen vallott megszégyenítés után nem ment többé
Kálmán a Hyppocrene üléseibe, pedig minden másodnap benn volt a
városban.</p>
<p>Egyszer összetalálkozott véletlenül Gutai Thaddeussal. A
tisztelendő úr megfeddé, hogy úgy elmaradoz tőlük, mire Kálmán
kivallá, hogy nem is fog többet oda menni, mert atyjának megigérte,
hogy több verset nem ír s felhágy a poezissal.</p>
<p>Thaddeus addig vallatá az ifjut, míg az elmondá neki e lépése
okait, mint szégyeníté meg testvérének jegyese az egész társaság
előtt, mint plagiatort mutatva be őt, egy olyan művel, a mit ő
sajátjának hisz most is s ha gondolkozik rajta, mint ismerheté azt
más? meg kell őrülnie bele.</p>
<p>A lelkésznek egy gondolat villant lelkébe. Az ő fiának volt az a
lángesze, hogy mikor egy prédikácziót meghallott apjától, azt az
ebédnél elejétől végig elmondta.</p>
<p>Azt kérte ekkor Kálmántól, hogy szerezzen neki valahogy ez
embertől egy pár sor írást, de ne olyat, a minőt felszólításra ír,
hanem a minőt véletlenül elhágy.</p>
<p>Kálmánnak sikerült Lőrincztől valami kis jegyzéket megtalálni.
Azt elvivé Thaddeusnak. <span class="pagenum"><a name="Page_192"
id="Page_192">-192-</a></span></p>
<p>A lelkész megismerte fia írását; a hogy Kálmán beszélt róla, az
alak is csalhatlanul az övé volt, az ő csengő hangja, az ő
lángesze, az ő délczeg termete és gyönyörű arcza. A lelkész
fájdalmasan sóhajta fel. Ime feltalálta fiát.</p>
<p>És úgy ment Malárdy kastélyába még aznap este.</p>
<p>És akkor már későn érkezett.</p>
<p>Gutai Thaddeusnak az a spartai ötlete támadt a történtek után,
hogy fiát, az országvilágcsalót fogva vigye el magával Kassára, ott
beültesse a méltatlanul letartóztatott Kadarkuthy Viktor helyébe,
az utóbbinak visszaadván szabadságát, a mi által teljes igazság
lesz szolgáltatva annak a pogány istenasszonynak, a kit bekötött
szemmel festenek, a kinek a nevét még mai nap sem restelik az
emberek fejükben tartogatni, nevezvén őt Nemesisnek és képzelődvén
felőle.</p>
<p>Egy másik bekötött szemű pogány istenasszony azonban, a kit a
poeták neveznek Fortunának, más fordulatot adott e szigorú
szándéknak, s Gutai Thaddeus uram szemei előtt látta egyetlen fiát
a habok alatt eltünni s miután félóráig hasztalan kereste őt a
vizekben az öreg halászszal együtt, megsiratá és megbocsátott neki,
a hogy szokás azoknak megbocsátani, a kiket már eltemettünk.</p>
<p>És valóban Lőrincz el volt temetve jól, mind rá, mind a világra
nézve, mert azóta semmi hangot sem hozott róla a hír.</p>
<p>A feladat második része azonban teljesítésre várt még: a báró
fiát a börtönből kiszabadítani. Thaddeus elutazott Borkútra.</p>
<p>A borkúti kastély kívül fekszik a falun, háta mögött nagy
vadaskert, mely egészen a kastély udvaráig tart, úgy, hogy sokszor
a szarvasok betévednek az istállóba s eleszik az abrakot a lovak
elől.</p>
<p>Az út a vadaskert mellett halad el, mely magas palánkkal van
kerítve.</p>
<p>A mint Gutai Thaddeus uram fogadott ekhós szekéren a vadaskert
mellett elhaladna, egy különös társasággal <span class=
"pagenum"><a name="Page_193" id="Page_193">-193-</a></span>
találkozék, mely állt tíz személyből, kik közül kilencz kopó volt,
egy pedig ember.</p>
<p>Az ember közöttük különösen figyelemre méltó személy volt, kicsi
alacsony, ötven éves férfi, valami szörnyű kopott szürke kabátban,
a minek a gallérján hajdan prém lehetett, de már lenyűtt róla; a
kabát gombjai közül kettő sem hasonlított egymáshoz, egyik
csontgomb, másik ólom, egyik domború, másik fületlen, némelyiknek
csak az egyik kapcsoló zsinórja volt meg, a másik kettészakadva
fityegett le, a legfelső pedig igen szépen volt helyettesítve
madzaggal, a kabát zsebjei is leszakadoztak minden tőlük kitelhető
irányban, s a szakadások be voltak varrva öklözött öltögetésekkel,
nem titkolva a hol kék, hol fehér czérnát.</p>
<p>Valami jámbor peczér lehet, gondolá magában Gutai Thaddeus uram,
de a méltóságos báró mégis adhatna neki különb libériát.</p>
<p>A kutyás ember arcza még csekélyebb fogalmakat nyújtott
egyénisége felől: a kis bozontos szürke fej szebb volt hátulról
nézve, mint elülről. Irtózatos ragyaverés kivette azt minden
idomából, picziny tömpe orra volt, ét semmi szemöldöke, bajuszából
itt-amott állt elő négy-ös hegyes szál, azután megint semmi, megint
egy pár szál, a szája pedig féloldalra húzva egy szertelen kurta
szárú fedeletlen makrapipa által.</p>
<p>Első tekintetre azt hihette az ember, hogy valami vándor
madárijesztő jár a földön, hanem azután, ha mosolyogni látta a
furcsa ábrázatot, azokkal az eltorzított vonásokkal és a fekete
szemekkel, miknek tüzét nem enyhíté szemöldök árnyéka, akkor
emberijesztőnek is elfogadhatta.</p>
<p>A tisztelendő úr, daczára a rátekintő mosolygásnak, bátor volt a
furcsa férfit megszólítani:</p>
<p>– Áldást, békességet, kedves atyámfia az Úrban.</p>
<p>– Hosszú kolbászt, rövid prédikácziót, volt a furcsa válasz.
<span class="pagenum"><a name="Page_194" id=
"Page_194">-194-</a></span></p>
<p>– Nem mondhatná meg nekem, kedves atyámfia az Úrban, vajjon jól
megyünk-e ezen az úton ő nagysága kastélyához?</p>
<p>– Dehogy mennek, szólt a furcsa ember, hisz ez egyenesen a
kapunak visz.</p>
<p>– Tehát épen jól megyünk.</p>
<p>– Csakhogy ilyenkor ott a bolond báró, meg a bolond vendégek
czélba lövöldöznek a kapuba pisztolylyal s könnyen bele találnak
lőni abba, a ki belép.</p>
<p>– Ejnye, azt bizony nem helyesen cselekszik.</p>
<p>– Nem ám, nem is jár a kastélyba az utczáról okos ember, hanem a
kertnek kerül.</p>
<p>– De mi arra nem tudjuk az útat.</p>
<p>– Hát hiszen majd elvezetem én.</p>
<p>– Ugyan ha lenne olyan jó…</p>
<p>A furcsa ember rögtön felkapott a kocsis mellé, kivette a
kezéből a gyeplűt, s a nélkül, hogy kérdezné tőle, vajjon
beleegyezik-e? félrefordítá a szekér rúdját, s a legelső résen
behajtatott a palánkon keresztül a vadaskertbe.</p>
<p>– De hiszen kedves atyámfia az Úrban, szólt Thaddeus úr
megdöbbenve, itt semmi út sincsen.</p>
<p>– Nem tesz semmit, tudom én a járást, felelt vissza a kis gnóm,
s a lovak közé vágva az ostorral, belevitte a szekeret a
sűrűbe.</p>
<p>No ez gyönyörű mulatság volt! A nagy erdei fák között szekérrel
keresztülvágtatni, a hol minden perczben tekervényes fordulatokkal
lehete csak kikerülni, hogy a tengely az egymást megközelítő fákba
ne ütődjék, néhol oly szűk helyeken vágtatva keresztül, hogy az
ember messziről azt hihette, hogy ott okvetlen összetörik a
szekér.</p>
<p>A jámbor kocsist a hideg rázta félelmében; lóláb, rúd, tengely
és emberi nyaktörés kecsegteté minden pillanatban, de nem mert
kiabálni, mert attól félt, hogy ha most visszakéri a gyeplűt, soha
ebben a világi életében vissza nem tudja hajtani a szekerét ezen a
tömkelegen keresztül. <span class="pagenum"><a name="Page_195" id=
"Page_195">-195-</a></span></p>
<p>A furcsa ember pedig a legnagyobb biztossággal hajtott tüskön
bokron keresztül; néhol olyan cserjéknek hajtotta neki a lovat, a
mikből ki nem lehetett látszani, egy helyről épen egy vaddisznót
ugratott fel a tanyáról, mely azután röfögve kergette őket sokáig,
mert egyik koczáját elgázolta a kerék. Másutt épen egy nagy
bekerített mezőségen vágtatott keresztül, mely tele volt
virágrabatokkal, összevissza gázolva füvet és virágot s
keresztültörve a vékony rácsozatot.</p>
<p>– No ha most itt egy kertész meglát bennünket, gondolá magában
rettegve Thaddeus úr, az ugyan szép dolog lesz nekünk. Elfog
bennünket, mint tolvajokat, rablókat, mit mondunk neki? De minek is
bíztam magamat erre az emberre?</p>
<p>Ahol van ni! most meg egy valóságos folyóvíz elé értek, a melyen
nincs híd. Ez lesz a szép, sem előre, sem hátra.</p>
<p>– Mit fogunk itt tenni? kérdé Thaddeus aggodalmas
szemrehányással a vakmerő Automedont.</p>
<p>– Semmit sem, szólt az nevetve, csak fogózzék meg tisztelendő
uram a lőcsbe.</p>
<p>Azzal nekihajtott a víznek, bele a közepébe, fölriasztva a nád
közül tömérdek ruczát és kócsagot, s a merre legszélesebb volt a
víz, akár volt feneke, akár nem, beletocskolva merészen. – Mire a
túlsó partra kiértek, a kocsis inkább halott volt, mint élő, a
tisztelendő úr is elveszté felebaráti türelmét.</p>
<p>– Kedves atyámfia az Úrban, ha jó lélekkel viseltetik kegyelmed
irántunk, ám lássa, hogy valami veszedelembe ne vigyen, mert az nem
volna barátság.</p>
<p>– Nem kell félni, szólt vissza, mosolyogva a furcsa ember.</p>
<p>Pedig csak itt kezdődött még a félelem: a túlpartra kiérve, a
tulajdonképeni angolkertbe jutottak s itt már rendes csinált útakat
lehetett találni. Annál rosszabb, a csinált útra érve, a furcsa
ember a lovak közé cserdített az <span class="pagenum"><a name=
"Page_196" id="Page_196">-196-</a></span> ostorral s vágtatott,
mint a veszedelem. Már pedig angolkerti ösvények nem szoktak
különösen szekerek számára készülni, a mit tekervényességükön kívül
még az is bizonyít, hogy szépen ki vannak apró kavicscsal rakva, a
mikben a kerék fertelmes árkokat húz végig s szegleteiknél akadékos
virágállványok alkalmatlankodnak, a mik közül egyet a furcsa ember
szerencsésen el is üttetett a tengelylyel úgy, hogy annak mind a
negyvennégy hortensiás cserepe, a hány annyifelé gurult szét.</p>
<p>A csodálatos véletlen jótéteménye volt, hogy semmi emberi
alakkal nem találkoztak e pogány hajsz alatt, mert az tökéletesen
kétségbeejtette volna a jó tisztelendő urat, a ki különben el volt
rá készülve magában, hogy legelső dolga az lesz a báró úr előtt,
hogy e szokatlan keresztül-kasúl utazást angolkertjén kimentse, a
mennyire lehet, a hibát magára vállalja s a tett károkat
megtérítse.</p>
<p>Így érkeztek a kastély hátulsó udvarára. Még ott sem találtak
egy lelket is. A kastély sajátszerű alakja mind a négy oldalán
homlokzatot képezett, úgy, hogy tulajdonképen mindenütt «elül» volt
neki. Ez a parkra nyiló éjszaki homlokzat olyan különös bejárással
volt ellátva, hogy földszint nem volt ajtaja, hanem csak az
emeleten, oda pedig egy széles fahágcsón lehetett feljutni, melyet
ha csigákon felvontattak, tökéletes ajtó gyanánt zárta be a
kijárást, mint valami felvonó híd. Éjszaka rendesen fel szokták
vontatni azt a hágcsót, s akkor csak a keleti és déli homlokzatok
ajtai voltak nyitva, amaz levén a főbejárat, oszlopos tornáczczal,
üveges verandával, emez pedig a cselédség kijárása,
összeköttetésben a majorsági épületekkel, a nyugati homlokzat
vasajtója a pinczébe vezetett le.</p>
<p>A ragyás férfi az említett éjszaki oldalra érve a szekérrel,
odaveté a gyeplűt a kocsis kezébe s utasítá, hogy kerüljön arra
jobb felé, ott majd megtalálja az istállókat, kösse be a lovait s
adjon nekik szénát meg zabot, a tisztelendő urat pedig segíté
leszállni a szekérről, ki egyszerre kilencz kopó között érezvén
magát, kutyák közt járatlan <span class="pagenum"><a name=
"Page_197" id="Page_197">-197-</a></span> emberek szokása szerint,
hogy maga iránt jó hangulatot gerjeszszen közöttük, elkezdett nekik
hizelgő füttyöket hányni, a mivel azt nyerte, hogy a confidens
fajzat egyszerre elkezdett minden oldalról rá ágaskodni, sáros
nyomokat hagyva toppantsaival a fényes reverendán, a mi a jó
tisztelendő urat legnagyobb zavarba hozta.</p>
<p>– Takarodnak kendtek haza! kiálta ekkor rájuk a kis ragyás ember
s apró szemei egyet villámlottak, mire valamennyi eb, mintha
leforrázták volna, lesunyta a fejét s földnek eresztett füllel
czammogott az ólak felé, a ház szögleténél még egyszer
visszafordíták a fejeiket, fölemelgetett füllel, mintha azt hinnék,
hogy vissza fogják őket hívni.</p>
<p>– Mit mondtam! hangzott utánuk a rikácsoló parancsszó. A kopók
mentek szépen, a hová küldve voltak. A kis furcsa férfi most nyájas
arczot iparkodott mutatni a tisztelendő úr előtt, s előre bocsátá
őt a hágcsón.</p>
<p>– De vajjon ő nagysága a házi úr nem fog-e megharagudni, ha
ilyen illetlenül rontunk a kastélyába, a hátulsó ajtóra
kerülvén?</p>
<p>– Soha se törődjék vele, a vén bolonddal, vigasztalá nevetve a
kis csoda, gondol is azzal valaki, van annak elégszer olyan vendége
is, a ki se be nem köszöntött, mikor jött, se nem búcsúzott, mikor
elment. Tessék bátran előre kerülni.</p>
<p>Thaddeus úr felhágott a lépcsőn, folyvást aggódva azon, hogy nem
fogadtatik-e valami illetlen gorombasággal? s a mint a legutolsó
lépcsőre fellépett, egyszerre ijedten kiáltá el magát:</p>
<p>– Erős várunk nekünk az Isten!</p>
<p>– Mit látott tiszteletes uram? kérdé a háta mögött jövő kis
ember. Tán az ördögöt, vagy a házi urat?</p>
<p>Thaddeus megnémulva mutatott az ajtóra, a hol egy gyönyörű szép
nagy fekete medve feküdt, iszonyú tenyerével törülgetve jobbik
szemét, melybe valami bolond bogár belerepült. <span class=
"pagenum"><a name="Page_198" id="Page_198">-198-</a></span></p>
<p>A kis ember nem osztá Thaddeus úr rémülését, hanem eléje
került.</p>
<p>– Nézze meg az ember, a semmirevaló megint elszakította a
lánczát. Ne féljen semmit tisztelendő uram.</p>
<p>Azzal odalépett a medvéhez s megfogván annak gömbölyű fülét,
kényszeríté azt másfelé fordítani figyelmét.</p>
<p>– Hát kend mit csinál itt megint?</p>
<p>A maczkó az első érintésre gorombán felkapta fejét s egyik
roppant talpát rátette a kis ember karjára.</p>
<p>– Az Istenért, most mindjárt összetépi! gondolá Thaddeus, kinek
a vér fejéből talpába s onnan meg visszaszökött egy percz
alatt.</p>
<p>A kis ember nyugodtan nézett a felgerjedt fenevad szeme közé.
Azokat az éles fekete szemeit odaszegezte a vad tekintetébe, mire
az lassankint félrefordítá fejét, szemeit behunyorgatta s komikus
fortélylyal iparkodott az egyik szemét behúnyva tartani s csak a
másikkal pillogatni fel néha igézőjére.</p>
<p>– Kend szemtelen gazember, szólt hozzá a férfi szép csendes
hangon. Kend megint elszakította a lánczát, pedig jól tudja, hogy
aztán még nehezebb lánczot kap. Hát van kendnek annyi esze, mint
egy tisztességes embernek szokott lenni? Szégyelje magát.</p>
<p>Maczkó úr morogva hajtotta félre a fejét.</p>
<p>– Hát az a medvetalp mit akar itt a karomon? Ki mondta kendnek,
hogy én velem confidenskedjék? Kend napról napra ostobább lesz.</p>
<p>Maczkó csendesen levette tenyerét a férfi karjáról.</p>
<p>– Menjen kend vissza az odujába s húzza be maga után az ajtót. –
Maczkó úr valamit mordult közbe.</p>
<p>– Micsoda? még visszafelelgetünk? még a körmeit meri kend nekem
mutogatni? Kend vén szamár. Nem százszor megmondtam kendnek, hogy
az én mentém nem olyan, mint a kendé: ha azt végig hasítja kend,
bevarratom, s megint mente; de ha én lehúzom a kend bundáját, nem
tudom, ki ad helyette másikat. <span class="pagenum"><a name=
"Page_199" id="Page_199">-199-</a></span></p>
<p>A medvének nagyon szívére szólhatott ez a magyarázat, mert ez
alatt elhagyta daczos állását, s töredelmes bűnbánattal huzódott a
beszélő lábaihoz, morogva és nyihogva naiv medveséggel, mint valami
lepirongatott gyermek.</p>
<p>– No elhiszem, szólt hozzá a férfi; kend nem oly rossz ember,
mint a milyennek látszik, azért most az egyszer megbocsátok; hanem
takarodjék haza a házába s ki ne merje nyitni az ajtót, míg én meg
nem engedem; aztán itt van egy kis czukros mogyoró, kapja kend be s
pakoljon innen.</p>
<p>Maczkó e szóra egyszerre vidám arczot öltött, leguggolt két
hátulsó lábára s egyik nagy tenyerét lomhán lelógatva, a másikat
nevetséges koldusmozdulattal tartá a kis ember elé könyörögve, ki
aztán egyik zsebéből egy marék csemegét tett a kinyújtott
tenyerébe, a mit a maczkó teljes élvezettel szedegetett fel
markából egyenkint piros nyelvével; utoljára a tenyerét is kinyalta
utána, s végtére kezet csókolt a kis embernek; mondott is neki
valamit medvenyelven, a mi hasonlított a köszönéshez; s azzal
szépen leczammogott a lépcső alatti ketreczébe.</p>
<p>Thaddeus úr nem állhatta meg, hogy a kis ragyás ember iránti
csodálkozását ki ne fejezze.</p>
<p>– Minden állatnak van esze, ha nem úgy bánnak vele, mint oktalan
barommal; szólt a kis ragyás. A bolond báró minden állatjával tud
beszélni s meglássa, tisztelendő uram, hogy van neki egy vizslája,
a ki előtt kénytelenek az urak deákul beszélni, ha valami őt
érdekli; mert ha magyarul beszélnek, kihallgatja őket s ha
megtudja, hogy vadászni akarnak vele menni, előtte egy órával
betegnek tetteti magát, összehúzza a görcs a lábát; ha pedig azt
mondják neki, hogy ő itthon marad, kutya baja sincsen.</p>
<p>Thaddeus úr kezdte a furcsa emberkét valaminek másnak tartani,
mint a nagyságos báró úr barmai főinspectorának.</p>
<p>– Már most tessék a tisztelendő úrnak bátran előbbre
<span class="pagenum"><a name="Page_200" id=
"Page_200">-200-</a></span> kerülni, szólt a furcsa emberke;
bizvást mondhatom, hogy a bárón kívül semmi egyéb vadállat nincs a
háznál.</p>
<p>A tisztelendő úr feddőzni akart az illetéktelen tréfákért,
azonban egy ajtó elé értek a folyosón át, melyet a kis ember rögtön
felnyitott (pedig nem volt az ajtón sem kilincs, sem závár) s
belépteté rajta Thaddeus urat az előszobába.</p>
<p>Az ajtó belülről is egészen sima volt, s a mint becsukódott
hátuk mögött, a tisztelendő úr aggódva gondolt rá, hogy miképen
megy ő itt ki, ha arra kerül a sor?</p>
<p>Átellenben ismét egy hasonló kilincstelen ajtó volt, Thaddeus úr
vezetője annak is csinált valamit, a mitől az rögtön félrefordult a
sarkából s azon is bevezette a tisztelendő urat; ott volt egy nagy
fegyverszoba, körülrakva mindenféle divatból kiment emberölő
szerszámokkal.</p>
<p>Ebből most oldalvást nyilt egy harmadik ajtó; a furcsa ember oda
is bevitte a tisztelendő urat. Az egy pompás keleti diván-terem
volt, alacsony kashmir-kerevetekkel, papagájokkal és
virágedényekkel.</p>
<p>– De mit fog mondani a nagyságos úr, hogy így bejelentés nélkül
keresztül-kasul járkálunk a szobáin? szólt végre, helyes aggodalmát
nyilatkoztatva Thaddeus.</p>
<p>A kis gnóm hangosan nevetett.</p>
<p>– Vigye ördög a nagyságos urat; ha nem tetszik neki, tegyen
róla.</p>
<p>– De kedves atyámfia az Urban, ha meg találná hallani…</p>
<p>– Bizony félek is én tőle; itt van a benyilóban, tessék
besétálni hozzá.</p>
<p>Thaddeus komolyan meghökkent.</p>
<p>– De kérem: bejelentés nélkül! Hogy mehetnék én a nagyságos báró
úr szobájába bejelentés nélkül, az nem illenék sem én hozzám, sem ő
hozzá.</p>
<p>– Ne törődjék vele, csak olyan dibdáb ember az, mint én
magam.</p>
<p>– No kérem, szólt kifakadva Thaddeus úr, már elég volt
<span class="pagenum"><a name="Page_201" id=
"Page_201">-201-</a></span> a szemtelenkedés! Akármi confidens
cselédje legyen is kegyelmed a nagyságos úrnak, azt kikérem
magamnak, hogy én előttem olyan derék férfiúról tiszteletlenül ne
beszéljen, hanem adja meg azt a decorumot, a mi őt rangjánál fogva
illeti.</p>
<p>A kis ragyás hallatlan kaczagásra gerjedt a tisztelendő úrnak ez
ethikai kifakadása felett.</p>
<p>– És most menjen be és jelentsen be a nagyságos úrnak.</p>
<p>– Igazán bejelentsem? kérdé az, kinek a nevetés tarkává festette
orczáját, itt piros lett, ott lilaszín.</p>
<p>– Komolyan mondám.</p>
<p>– No hát bejelentem.</p>
<p>A kis ragyás eltünt az ajtó mögött; a tisztelendő úr eligazítá
magán stoláját, görbe fésüjével hátrasimította gazdag ősz haját s
összeszedte testi-lelki erejét a találkozásra; midőn a kis ragyás
ujra felnyitá előtte az ajtót s nevetve mondá neki, hogy már
bejelentette a báró úrnak.</p>
<p>Thaddeus úr belépett.</p>
<p>– Ott ül ő kegyelme; szólt a kis ragyás egy életnagyságú
arczképre mutatva a falon, mely senkisem volt más, mint ő saját
maga, azzal a ragyás vöröstarka ábrázattal, azzal a foltozott,
sastépte szürke kabáttal, azzal a makrapipával a szájában, azokkal
a hegyes szemekkel, fénymázatlan csizmákkal s azzal a
kopó-staffagezsal maga körül; ő tulajdon maga az öreg Kadarkuthy
báró, (a képet kétszáz aranyért festette hirhedett olasz művész, a
báró maga tréfásan szokta mondani, hogy maga az eredeti, a miről
festette, kabátostul nem ér többet másfél márjásnál).</p>
<p>Thaddeus úr soha életében nem érezte magát ilyen zavarban, mint
most, mit a jovialis házigazda észrevéve, hirtelen megragadá kezét
s szivesen megrázva, igaz barátságos hangon mondá neki:</p>
<p>– Megbocsásson jó tisztelendő uram azért a kis tréfáért, s már
most hozta Isten, beszéljünk másról.</p>
<p>– De kérem alássan, én illetlen szavakat mondottam nagyságodnak…
<span class="pagenum"><a name="Page_202" id=
"Page_202">-202-</a></span></p>
<p>– Köszönöm alássan; rászolgáltam, – zsebretettem; – nem vesznek
kárba.</p>
<p>– Azt még sem kellett volna…</p>
<p>– De hadd legyen hát az egész tréfa. Lássa, tisztelendő úr, azt
az egész világ tudja, hogy én bohó, tréfás ember vagyok. Azt
kénytelen mindenki felvenni tőlem. Valamint én is felveszem
mindenkitől a tréfát.</p>
<p>– Kérem, nagyságos báró úr; az én idejövetelem oka nagyon messze
van minden tréfától. Én Gutai Thaddeus vagyok.</p>
<p>A lelkész azt várta, hogy a furcsa ember e szóra egyszerre el
fog komolyodni; s elhalt száján a szó bámulatában, a midőn az még
vidámabb lett e nyilatkozatra.</p>
<p>– Gutai Lőrincz atyja, tevé utána még egyszer komolyan, reszkető
hangon a lelkész.</p>
<p>A kis gnóm hahotával nevetett fel rá, s aztán ezerszer
bocsánatot kért a tisztelendő úrtól; azt állítva, hogy ő valóságos
bolond; higyje el a tisztelendő úr, hogy egy valóságos eszeveszett
embert lát maga előtt.</p>
<p>A tisztelendő úr egy szóval sem mondá, hogy nem hiszi.</p>
<p>– Nem jöttem panaszokkal terhelni nagyságodat, szólt Thaddeus:
nekem senkire semmi okom panaszkodni, egyedül magamra. Én nem
zugolódhatom Isten ellen, mert hiszen ő kezembe adta a kincset, én
voltam az a bolond, a ki azt nem tudtam megbecsülni. – Nagyságod
tudja, hogy fiamról beszélek, meghalt fiamról.</p>
<p>– Meghalt fiáról! kiálta föl a báró, és kiáltása hasonlított a
kaczagáshoz. – Nem, nem nevetek, tisztelendő uram. Bolondos ember
vagyok, de nem nevetek.</p>
<p>– Azt ne is tessék cselekedni, szólt Thaddeus. Egyetlen egy fiam
volt; deli termetű, lángeszű, jó szivű. Isten felruházta őt minden
tulajdonnal, a mi dicsővé teheti a férfit; kincseket adott benne
nekem, mikért egykor irigyelhettek volna. De én elhagytam e
kincseket. Hiú tudományok között vesztegettem el az órákat, miket
fiam nevelésében <span class="pagenum"><a name="Page_203" id=
"Page_203">-203-</a></span> kellett volna eltöltenem; háládatlan
holt könyvek szavait hallgatám a helyett, hogy az ő beszédére
figyeltem volna; a világot akartam oktatni, a helyett, hogy
tanítottam volna egyetlen gyermekemet. Ez a tudákosok átka; nem
hiába mondják, hogy a tudósok fiaiból kerülnek ki a legnagyobb
semmirekellők. Igaz. A mi hiú önhittségünk csekély dicsőségnek
találja azt, hogy egy térden ringatott gyermeket az első imára
megtanítsunk; s a mi fenhéjázó szemléletünk előtt méltatlan feladat
az, hogy egy ember jövendőjéről aggódjunk, legyen bár az tulajdon
gyermekünk; midőn elhitettük önmagunkkal, hogy mi a népek sorsát
mozgatni vagyunk hivatva. Mi nem érezzük azt az örömet, midőn a
gyenge gyermeki kéz az első betüt le tudja irni; mi utálunk felelni
a gyermek együgyű kérdéseire; mi lenézzük a csekélyebb eszű embert,
jobban mint az úr a parasztot; mi dölyfösebbek, kevélyebbek
vagyunk, mint bármelyik czímer-nemes, mi zsarnokai vagyunk
családunknak, üldözői az ifjukor apró tévedéseinek és nem engedünk
szivünkhöz férni senkit. Ezért méltán történik meg rajtunk, ha
Isten azt a szivet, mely nem akarta elfogadni a mindennapi ember
örömeit, meglátogatja a mindennapi ember bánatával. Oh uram, ezt a
bánatot én nem tudom eltagadni. Nem vigasztalnak engem könyveim,
nem a tudományok új felfedezései, nem a közélet mozgalma; a mi itt
belül marad, az mindig legutolsó gondolatom. Láttam fiamat meghalni
szemeim előtt; egy karkinyujtásnyira előttem nyelte el a hullám;
csak egy perczczel hamarább kellett volna utána kezemet kinyujtanom
és nem halt volna meg. Kerestem félóráig a vízben; és nem találtam
reá; és akkor hálát adtam az Istennek, hogy meghalt. Nagy
bünhödéstől, gyalázattól menekült meg. Ezt nagyságod bizonyosan
mind tudni fogja már.</p>
<p>– Oh én többet is tudok. Egyébiránt négyszem között mondva, én
tisztelendő uramat igen meggondolatlan embernek tartom.
<span class="pagenum"><a name="Page_204" id=
"Page_204">-204-</a></span></p>
<p>– Kérem alássan.</p>
<p>– Még egyszer azt mondom. Minek volt kegyelmednek a
Malárdy-házhoz menni?</p>
<p>– Hogyan, uram?</p>
<p>– Hagyta volna őket békével összeesküdni, a leányt kocsira
pakolni, együtt mind a kettőt Sárosvármegyébe feljönni; itt aztán
majd az én gondom lett volna, hogy a gubanczos csomót kioldjam
szépen; e helyett kegyelmed neki áll Nagy Sándor kardjával s ketté
vágja az egész szövevényt, mármost ki a bolond kötözgesse azt
megint össze?</p>
<p>Thaddeus mindenre készen volt, csak ilyen beszédre nem.</p>
<p>– Csak nem hagyhattam, hogy a fiam egy oly rút álarczos játékot
végig játszszék.</p>
<p>– De hát miért nem? szólt rá egyszerre a báró naiv készséggel.
Volt valakinek az ellen valami kifogása? Ártott vele valakinek?
Kegyedre nézve úgy is el volt veszve a fia, s mint maga mondá,
eddig nem sokat törődött vele. Én magam meg voltam elégedve a
játékkal; Malárdy meg volt elégedve, a leányzó szerette; az ifjunak
is tetszett, az egész világ tapsolt, gratulált hozzá; hát ugyan
kinek volt légyen valami baja vele, ha minden úgy ment volna, a
hogy elkezdődött?</p>
<p>A nagy philosoph a furcsa ember ellenében nagyon biztosan érezte
magát; sophismákkal őt nem lehetett megszorítani.</p>
<p>– Nagyságod egy személyt elfeledni méltóztatott, a kinek igen is
nagy kifogása lehetett az alakoskodás ellen: nagyságod tulajdon
fiát.</p>
<p>– Ah-hah-hoh-hó! Nem, nem kaczagok, megbocsásson tisztelendő
uram, már nem nevetek. Tehát a fiamat. Csak még egy kicsit engedjen
meg: – hahhahahó; így már most igazán nem nevetek többet, ez volt
utoljára. Tehát a fiamért skrupulozuskodik tisztelendő uram?</p>
<p>– Kinek nevét egy kalandor bitorolta… <span class=
"pagenum"><a name="Page_205" id="Page_205">-205-</a></span></p>
<p>– Köszönje meg neki, hogy becsületet szerzett nevének.</p>
<p>– És a ki most méltatlanul ül gyalázatos börtönben.</p>
<p>– No; – csendesen, tisztelendő uram; ez már az én dolgom. Nem ül
ott méltatlanul. Higyje meg, hogy nagyon jó helyen van ott.</p>
<p>– Nagyságos uram, ez kegyetlen tréfa az atyától.</p>
<p>– No, no, tisztes uram, én nem mondtam a kegyed esetére, hogy
tréfa; tehát kegyed se mondja, hogy az enyim tréfa. Ne beszéljünk
az én fiamról, beszéljünk a kegyedéről.</p>
<p>– De én épen azért jöttem ide, hogy nagyságod fiáról beszéljek,
és helyrehozzam azt a mit en-fiam vétett ellene; a midőn ő e
vétkeért nem lakolhat többé.</p>
<p>– Talán bizony ki akarja őt szabadítani nemes Abaujmegye
tömlöczéből? Hagyja ott, tisztelendő uram; nagyon elfér ő ottan;
hadd maradjon ő azon a jó barátságos helyen, a míg engem ki nem
harangoznak a világból, azután is elég lesz még neki kiszaladgálni
a bolondját.</p>
<p>Thaddeus egy párszor borsózni érezte a hátát, a mint e hideg
cynismus ördögi hatása erkölcsi érzetei ellen támadt s közel volt
hozzá, hogy a nagyságos urat lemennydörögje; de még erőt vett magán
s nyugodtan tudott felelni.</p>
<p>– Uram; midőn egyetlen gyermekemet véletlenül megtaláltam, midőn
meghallám tőle, mit vétett; midőn megtudám, minő igazságtalanság
történt ő miatta, puszta hóbortos ingerkedésből egy más ifjuval,
akkor békót vetettem kezére s azon szándékkal indultam meg vele,
hogy elhozzam őt a méltatlanul szenvedő börtönéig, ott kicserélem
őket s a vétkest hagyom a bünhödés helyén. Ezt akartam tenni akkor,
és tenném most, ha fiam élne.</p>
<p>– Igazán azt tenné, ha fia élne? kérdé a kis öreg úr
impertinensül himbálva magát sarkain s kezeit bedugva mellénye
zsebeibe.</p>
<p>– Azt tenném. <span class="pagenum"><a name="Page_206" id=
"Page_206">-206-</a></span></p>
<p>– No hát nem is fogja azt tenni! kiálta fel Kadarkuthy, füttyöt
vetve zsebéből hirtelen kirántott kezével.</p>
<p>Thaddeus megint jobban kezdett róla meggyőződni, hogy egy
őrülttel van dolga.</p>
<p>– Lássa, tisztelendő uram, szólt a báró, beledugva hüvelykujját
a tisztes úr övébe, hogy el ne szaladjon; – kegyelmed saját
szavaival mondja, hogy képes lett volna egyetlen fiát, azt a derék
életrevaló, nemeslelkű, lángeszű, gyönyörű ifjut bedugni egy
penészes tömlöczbe; – kegyed; az apa, az okos ember, a tudós
lelkipásztor és a többi; – és mégis én fölöttem szörnyűködik, hogy
mint tudom azt a tréfát elkövetni, hogy a fiamat, egy haszontalan,
naplopó, ostoba ficzkót, a ki soha semmi jót nem tett a világon, a
kinek a pofája az enyimhez hasonlítva, még mostani állapotomban is
dehonestatio, becsukattam egy kis neki való leczkére; a mi pedig én
hozzám nagyon illett, mert én nem vagyok sem okos ember, sem kegyes
ember, a lelkemmel pedig el vagyok annyira adósodva, hogy egy
vétekkel több vagy kevesebb nálam már nem öregbíti, nem is ifjítja
a számadást. Aztán tulajdonképen én nem is ismerem azt a léhütőt;
mert én már tíz esztendeje, hogy nem láttam a fiamat; ki tudja,
hátha nem is ez az? legalább az én szívemben semmi sem mozdult meg,
mikor őt megláttam; pedig azt mondják, hogy valami magnetizmus van
az apák és a fiak között.</p>
<p>Thaddeus nem feleselt tovább a báróval; felvette a székről
háromszögletű kalapját, palástját karjára ölté s mutatta, hogy
menni akar.</p>
<p>A báró megfogta a karját.</p>
<p>– No, no, no, tisztelendő uram, mire való ez a hirtelenkedés?
Minek már ez a harag? Hiszen ha kivánja, okosan beszélek; hanem
erről a tárgyról nem lehet okosan beszélni. Kegyelmed most itt akar
engem hagyni és menni Kassára, és felfedezni az egész tévedést és
Viktor úrfit kiszabadítani a tömlöczből. No ugyebár azt akarja?</p>
<p>– Nem tagadom. <span class="pagenum"><a name="Page_207" id=
"Page_207">-207-</a></span></p>
<p>– De lássa, azt ne cselekedje. Az bolondság, az nem tudományos
férfihoz illő dolog. Tisztelendő úr ismeri a mythologiát, tudja
belőle Epimetheus historiáját, meg a Pandora szelenczéjét; no
lássa, ilyen Pandora szelenczéje az, a mit tisztelendő úr ki akar
most nyitni. Tanuljon Epimetheus példájából.</p>
<p>– Én csak Krisztus példájából kivánok tanulni, szólt Thaddeus,
kivonva kezét a báró úréból.</p>
<p>Kadarkuthy útját állta s nem eresztette ki az ajtón.</p>
<p>– Tisztelendő uram, lássa, kegyelmed nem tudja, hogy mit
cselekszik? A ki a veszett kutyát kiszabadítja a kalitkájából, a ki
egy bepecsételt levélben átküldi egyik országból a másikba a
pestist, a ki egy gyilkost, gyujtogatót megszöktet, az okosabb
dolgot cselekszik, mint a ki az én fiamat kiszabadítja arról a jó
helyről. Meg fogják azt siratni százan, meg fogom siratni én, de
senkisem fogja jobban megsiratni, mint kegyelmed maga. Hagyja őt
ott, ne avatkozzék a mi ügyünkbe…</p>
<p>A furcsa kis ember összetett kézzel s valódi buzgalommal
könyörgött Thaddeusnak, a mi őt csak még furcsábbá tette.</p>
<p>Thaddeust nagyon felháborítá e jelenet. Ő is képes volt saját
fiát tömlöczbe adni azért, a mit mások ellen vétett; de szivében
megsiratta; de együtt szenvedett vele; – hanem arról, hogy valaki
becsukassa a fiát azért, a mit saját apja ellen vétett, s tréfát,
gúnyt űzzön belőle, az meghaladta a gonosznak azt a mértékét, a mit
puritán érzelmei képesek voltak felfogni. Hanem hiszen báró
Kadarkuthy furcsa ember; ez sokat megmagyaráz s fölmenti az embert
attól, hogy tettei fölött szörnyűködjék; de egyúttal attól is, hogy
vele vitatkozzék.</p>
<p>Thaddeus még egyszer ajánlotta magát és komolyan mutatta, hogy
menni akar.</p>
<p>– Csak még egy perczig maradjon, tisztelendő uram, valamit
akarok mondani (– egyik kezével megfogta a tisztelendő úr tógája
elejét, a másikkal bizonyított); lássa, <span class=
"pagenum"><a name="Page_208" id="Page_208">-208-</a></span>
engedjen magának egy okos szót mondani: – hátha én adnék a
sárospataki collegiumnak negyvenezer forintot?</p>
<p>– Micsoda? szólt szemet meresztve Thaddeus. El nem gondolhatta,
hogy mit akar ez megint?</p>
<p>– Meg egy szép arany billikomot ezüst korsóval a k...i
úrasztalára.</p>
<p>– Mi oknál fogva?</p>
<p>– Van egy igen szép állatgyűjteményem, bibliothecam is,
nevezetes tárgyak physicum muzeum számára.</p>
<p>– Nagyságos uram, én nem értek semmit.</p>
<p>– Hát én ezt mind oda ajándékoznám a k...i nagy gymnasium
számára, a hol tisztelendő uram lelkész; még új harangot is
öntetnék az ecclesiának.</p>
<p>Thaddeus mind jobban bámult és nem értett.</p>
<p>Kadarkuthy még nagyobb tűzzel folytatta az árlejtést.</p>
<p>– Holtom után pedig fundatiót hagynék három tanszékre, a hová
azt tisztelendőséged rendelni legjobbnak találná…</p>
<p>– Köszönöm, köszönöm, de miért ennyi szép igéret? én nem tudom
felérni.</p>
<p>– Csupán azért, hogy hagyja a fiamat ott, a hol van.</p>
<p>Thaddeus úr erre már komolyan felpattant:</p>
<p>– Nagyságos uram! Farizeusok vénjének tetszik-e engemet nézni, a
kit meg lehet vesztegetni világi vagyonnal, hogy ne cselekedje az
igazságot?</p>
<p>– Hisz nem magáért, de hitének, feleinek előmeneteleért.</p>
<p>Thaddeus puritán büszkeséggel felelt:</p>
<p>– Az én hitem ne köszönje gyarapodását igazságtalan tettnek!</p>
<p>– Gondoljon tisztelendő uram a nemes czélra. Ajánlataimban nem
saját hasznát mellőzi el, hanem a közönségét; az egyház, az iskola
jóvolta az, a mit kinálok tenyeremen nyujtva s amit kegyelmed
kezemből kiüt; pedig hiszen a mit kérek, az semmi. Nem kérem, hogy
mondjon hamis tanubizonyságot, hanem csak azt, hogy hallgasson
<span class="pagenum"><a name="Page_209" id=
"Page_209">-209-</a></span> el egy olyan titkot, mely miatt most
szenved egy ember, de ha ki lesz mondva, szenvedni fog ötven. Hát
van ebben valami?</p>
<p>– Nagyságos uram. Nálam a czél nem szentesíti az eszközt; én nem
vagyok Loyola követője. Feleim tanuljanak boldogok lenni a
szegénységben, erősek a szűkölködésben s dicsekedjenek ne a
gazdagsággal, hanem a kitűréssel. Én részemről, ha Jeruzsálem
felépüléséről volna is szó, és az nem kerülne egyébbe, mint egy
elhallgatott szavamba, mely egy méltatlanul szenvedőt kiszabadít;
és volna az a szenvedő fiamnak gyilkosa: nem hallgatnám el azt,
hanem kimondanám.</p>
<p>Kadarkuthy boszusan toppantott lábával, de kezével mégis
megszorítá Thaddeus kezét.</p>
<p>– Derék ember. Meg kell vallanom, hogy derék ember. Ostobaságot
cselekszik ugyan, de derekasan cselekszi. Azonban maradjon itt
nálam legalább egy napig.</p>
<p>– Egy óráig sem, uram. Vétek volna tőlem minden elhalasztott
pillanat, melyben kötelességemet tenni elmulasztanám.</p>
<p>– Hátha lovai ki vannak fáradva, kocsisát leitatták ez
alatt?</p>
<p>– Megindulok gyalog. Tanuló koromban úgy utaztam be az országot;
nem idegen ez előttem.</p>
<p>– No azt még sem fogja tenni. Majd én befogatok magam. Ne
féljen, jó csendes lovakat adok, nem forgatják fel; csak addig
üljön le nálam, míg befognak. No üljön le hát; szentelje meg ezt az
én istentelen barlangomat.</p>
<p>Thaddeus kénytelenül leült; a báró az ajtó felé ment, ott
megállt és felkaczagott.</p>
<p>– De az mégis halálra nevetni való tréfa, hogy én saját lovaimon
küldöm be Kassára azt, a ki a fiamat ki akarja a tömlöczből
szabadítani. Tulajdon lovaimon! Én! Borzasztó nevetséges, ha
elgondolom.</p>
<p>Még odakinn is folyvást nevetett e furcsaságon.</p>
<p>Néhány percz mulva visszajött; akkor egészen komoly <span class=
"pagenum"><a name="Page_210" id="Page_210">-210-</a></span> volt az
arcza; még hangja is más volt, mint eddig, nyugodtan, érzéssel
beszélt.</p>
<p>– A hintó készen áll tisztelendőséged számára. Tehát csakugyan
komoly szándéka Kadarkuthy Viktort kiszabadítani?</p>
<p>– Mondám.</p>
<p>– Minthogy kegyelmed ezt fogja tenni, ime nézze, itt van egy
levél. Öt fekete pecsét van rajta; – ez a levél foglal magában
valamit, a mi tisztelendőségedre nézve igen nagy kincs; – iszonyú
nagy, számokkal ki nem fejezhető, mesés nagyságú kincs, – a Dárius
kincse. Az ebben a levélben van. Tetszik látni a külső feliratról,
hogy én azt a roppant kincset végrendeletben kegyelmednek
hagyományoztam, hogy életében legyen boldog általa; de már most
neheztelek kegyelmedre és nem fogja azt tőlem megkapni. Hanem azt
cselekszem, hogy rábízom a kincset a k....i lelkészi hivatalra azon
hivatalos utasítással, hogy a midőn elhozza a nagy kaszás gazdája
azt az órát, melyben kegyelmednek is a learatott kévék számát kell
szaporítania, midőn lelkésztársai kezéből felveendi utoljára az
úrnak testét: akkor nyissák fel e levelet, adják át ezt a
mérhetetlen kincset, hogy lehessen annak birtokában néhány óráig, s
elmondhassa, hogy egy bolond ember jövendölése szerint, halála
óráján volt legboldogabb; – addig tessék szenvedni velem együtt, a
mit az élet oszt kegyelmesen. Nem tartóztatom tovább.</p>
<p>Thaddeus meghajtá magát s egy perczig sem gondolkozott tovább a
mondottakon. Bolondság ez is, hasonló a többiekhez, mik a furcsa
ember fejéből származnak. <span class="pagenum"><a name="Page_211"
id="Page_211">-211-</a></span></p>
<h2>A VESZETT LÓ.</h2>
<p>A mi virágos keleti nyelvünk «veszett lónak» szokta az olyan
embert nevezni, a ki minden helyes ok nélkül nekirohan mindenkinek
s keresztül-kasul gázol ártón és ártatlanon; a kit, ha
megharagított valaki s azt hirtelen meg nem kaphatja, nekimegy egy
másiknak, a kit közelebb talál s azon tölti boszúját.</p>
<p>Mint látszik, a veszett ló czím ilyenformán nem annyira
megtisztelő elnevezés, mint a mennyire következetes.</p>
<p>Az ember, épen úgy mint a ló, arra van hivatva, hogy esze által
tüntesse ki magát s midőn e hivatását olyképen mellőzi, hogy az ész
józan kocsisságát megvetve, a szenvedélyek lódarázsa elől megriad s
bősz dühében eltépve az illem gyeplüit, a rendes kerékvágásból
kiugrik s rúg és harap, a kit elől utól talál, akkor nagyon méltán
mondják róla azt, hogy veszett ló.</p>
<hr class="tb" />
<p>Tisztelendő Gutai Thaddeus uram megérkezvén Kassára, sietett az
alispánt az általa tudvalevő titkokról informálni.</p>
<p>Olyan köztiszteletben levő férfiú tanubizonysága rögtön segített
az ifjú Kadarkuthy veszedelmes állapotján, kinek legfőbb baja az
volt, hogy valami párbaj miatt, melynek halál lett a vége, ő
kénytelenül álnév alatt szökött Belgiumból Francziaországba; ott is
tovább üldöztetve, ismét más fölvett név alatt menekült Svájczba,
úgy hogy tárczájában négyféle nevű és leirású útlevelet is
találtak, a mi még jobban belekeverte a hinárba s annyira ellene
bizonyított, hogy az öreg Kadarkuthynak épen semmi sem állt volna
az útjában azon pompás tréfa kivitelére, miszerint Viktor úrfit ott
üldögéltesse nemes Abauj vármegye philanthropicus intézetében
mindaddig, míg ő meghal <span class="pagenum"><a name="Page_212"
id="Page_212">-212-</a></span> s csak végrendeletében
nyilatkoztassa ki, hogy az bizony mégis az ő fia, hát csak
ereszszék szabadon: – hogy ha ez a tudós ember bele nem elegyedik a
dologba, s mint aféle tudós ember gyülölője levén minden élcznek és
anekdotonnak, ezt is elrontja komoly közbeszólásával.</p>
<p>Már pedig valóban elrontotta. Önvallomása kideríté, hogy a kit
az öreg báró saját fiaként mutogatott a világban, az Gutai Lőrincz
volt; s a valódi Kadarkuthy Viktor igaztalanul ül ott, a hol az
ember nem mondhatja a «tessék leülni» kinálásra azt, hogy
«köszönöm, nem fáradtam el».</p>
<p>A rehabilitált bárót aztán szabadon bocsátották; az öreg
Kadarkuthyt hivatalosan megpirongatták, a miért a törvényhatóságot
készakarva tréfálkozásokra használta fel; Thaddeus úrnak pedig
elismerő szavakat mondtak példás igazságszeretetéért, mely szerint
inkább saját családja szégyenét fedezte fel, hogy sem hallgatása
által egy ártatlan embert tovább is szenvedni hagyjon.</p>
<p>Thaddeus úr még aznap, a midőn Kadarkuthy szabadon
bocsáttatásáról tudósíták, el is hagyta Kassát s sietett vissza
saját városába.</p>
<p>Keresztyéni alázatosságában nem óhajta alkalmat adni a
kiszabadított Kadarkuthynak arra, hogy megmentőjét hálálkodásaival
halmozza el: nem kivánt tőle semmi köszönetet. Még csak találkozni
sem kivánt vele. Oh a szellemaristokraták büszkesége határtalan.
Nekik tetszik azon öntudat, hogy eszük, jellemük, érzéseik által
egy czímernemest lekötelezhettek, oly adósságot hagyva rajta, a mit
az sehogy sem tud nekik lefizetni.</p>
<p>Thaddeus látni sem akarta Viktort; nem is lett volna rá nézve e
találkozás kedves.</p>
<p>Hazament szépen; elővette szárított virágait s ha azokban kevés
vigasztalást lelt, benyitott legszebb eleven virágának szobájába; a
kinek akár magyarul, akár latinul hangzott a neve, legszebb volt rá
nézve az egész hazai flórában; a szép Lila; a szép Syringa vulgaris
Linnæi. <span class="pagenum"><a name="Page_213" id=
"Page_213">-213-</a></span></p>
<p>Az egyszer utczán talált gyermek most paloták dísze lehetett;
szépségét valami megszentelő bűbáj emelte emberfölöttivé; szép
lelke látszott azon keresztül. Epétlen, haragtalan, önzés nélküli
mindenki irányában. A háznál mindenki iránt engedékeny volt, mégis
mindenki azt tette, a mit ő akart; Thaddeus urat szinte
elkényezteté, pedig az is úgy élt, mintha egyedül csak őt
szolgálná.</p>
<p>Úgy látszék, hogy meg akarta jutalmazni Isten a sokat érdemlett
és sokat szenvedett férfiut öregsége keserű napjaiért ebben az
angyaljóságú gyermekben, a kiben a jó öreg minden szeretete
egyesült. Ezek a szelid kék szemek voltak az ő vezércsillagai; ez
az édesen csengő hang az egyedüli szó, mely előtte arról beszélt,
hogy a földnek is van még valami öröme; annyira szerette őt a jó
öreg úr, hogy még a templomban is, mikor imádkozott, rajta feledé
szemeit, mintha azt akarná látni, hogyan adják tovább ez
imahangokat az ég angyalai, a míg azok az Úr zsámolyához eljutnak,
együtt könyörögve gyarló halandókkal nem is ismert bűnök kegyelmes
bocsánatáért.</p>
<p>Szinte haragos volt a jó öreg úr olyankor, mikor arra gondolt,
hogy ezt a szelid angyalt, ezt a martyrarczot valamikor el fogják
tőle rabolni; valami goromba kamasz megkéri, elveszi, fejére teszi
azt az ostoba prózai főkötőt; – s akkor ő nem lesz többé öreg
nevelőapjának imádkozó angyalkája, nem lesz többé az a lesütött
szemű szent; nem lesz többé olyan halavány az arcza; – ez a
gondolat képes volt Thaddeust nagyon megkeseríteni.</p>
<p>Hanem hiszen messze van még az idő, a leányt még nem hallja
senki titkon sohajtani; még valami holdvilágos árnyék fekszik
szivén abból a testvéri érzelemből, melyet egykor Lőrincz iránt
érzett. Hiszen Thaddeus maga is úgy akarta azt, hogy egykor ebből
több legyen, mint testvéri érzelem. Hajh de ki várhatja többé a
hajnalt, hogyha meghalt a nap! Mit ér az elhalt ifjura gondolni
többé s mit érne rágondolni, hogyha élne? Ő elfeledte a legjobbat,
a legszebbet; a kit családja neki szánt, a kiben <span class=
"pagenum"><a name="Page_214" id="Page_214">-214-</a></span>
örömüket lelték volna, a ki által boldogok lettek volna mindnyájan,
és választotta magának azt, a kit gyűlölnie, a kire soha gondolnia
sem kellett volna; apja halálos ellenségének leányát, a
vallásüldöző gyermekét, a ki miatt aztán meg kellett halnia.</p>
<p>Az ég akarta így. Az ég akarta, hogy az átokkal ütő kéz maga is
sajogjon az ütés után, mert rettenetes az: egy embernek fejét
megsújtani az Isten átkával s nem lehet az, hogy az iszonyúan verő
kéz is ne fájjon azután.</p>
<p>A nagy férfi nagyot bukott; sok nagy példa teljesült be rajta;
és ime Thaddeus most imádkozik azért, hogy ne érje Malárdyt több
csapás; maradjon meg neki az, a mije még megmaradt: csak egy fia
van már Malárdynak, egy édes fia, a ki őt nem szereti; nincs
büszkesége, hatalma, gazdagsága. Lám: ő neki sincs már, csak egy
leánya, egy fogadott leánya, a ki őt szereti, ez öröme, ez reménye,
ez megnyugovása. Oh idején van imádkozni az Istenhez, hogy ne
teljesítse tovább az átkot.</p>
<hr class="tb" />
<p>«Itthon a pap?»</p>
<p>Ily rövid kérdés hangzott a kerti bejárat előtt, mely
nagytiszteletű Gutai Thaddeus uram szobájához vezetett.</p>
<p>Thaddeus úr maga is hallotta a kérdést s gondolta magában: ejnye
goromba pimasz, hát én neked csak «a pap» vagyok.</p>
<p>Még jobban mérgelődött azután, midőn hallá a felelet csengő
hangját.</p>
<p>– Dolgozószobájában van.</p>
<p>Ez a szép Lilla édes hangja volt.</p>
<p>(A neveletlen még attól a szép lánykától kérdezősködik ily
otromba hangon.)</p>
<p>– Melyik az ajtaja? szól újra az elébbeni hang.</p>
<p>Erre már nem jött felelet; a válasz hihetőleg néma intésből
állt.</p>
<p>Azután erős, sarkantyús lépések hangzottak s a lelkész ajtaját
kinyitották, minden előleges koczogtatás nélkül. <span class=
"pagenum"><a name="Page_215" id="Page_215">-215-</a></span></p>
<p>A tudós ajtaja elég magas volt közönséges emberek számára, de a
most érkezett nevezetes ember mégis kénytelen volt meghajtani a
fejét, mikor belépett rajta, oly szertelen hosszúra találta őt
kinyújtani az áldott természet.</p>
<p>A hosszú kezek és lábak embere szinte maga is látszott restellni
termete felmagzott állapotját, valami lanyha maga-elhagyás lógatta
előre egész alakját, minek következtében hanyagul előrehajlott, s
mikor fel-felütötte a fejét, mindig még egy fejjel nagyobbat
látszott nőni.</p>
<p>Az ember impertinens szőke volt, még pedig olyan serte
hajlamokkal biró hajjal, hogy azt hátulról sehogy sem lehetett
becsületesen összecsavarítani; mindenfelé álltak ki a szálak a
czopfból, végződvén mint egy nyűtt meszelő; az oldal hajbodrok
pedig valószinűleg régen nem levén felsütve, kiegyenesültek és
meredtek, a merre nekik tetszett. A képe meg volt borotválva; egy
párszor a borotvával bele is metélve, jeleül annak, hogy maga
borotválkozott s igen türelmetlen borbélya volt; az orra mellett
hosszában egy régibb, de mélyebb vágás forradása volt látható, a
mit valószinűleg nem borotválkozás közben ejtettek oda. A világos
szőke hajjal valami kellemetlen ellentétet képeztek a sötét szemek;
úgy látszik, ez embernek saját alkatrészei is antipathiában voltak
egymással. Semmi sem volt azonban visszataszítóbb rajta, mint a
vastag, duzzatag ajkak, mik bestialis kifejezést adtak az egész
arcznak s valami ijesztő jellemet kölcsönöztek a szavaknak is, a
mik keresztül jöttek rajtuk.</p>
<p>A jövevény még ehez valami idegen szabású öltözetet viselt, mely
állítólag finom kelméből készülhetett valaha, de most minden
szennyes és gyürődött állapotban volt. A nagy türemcsizmák
kifényesítetlen, a fehér szarvasbőr nadrág zsirfoltokkal tele, a
bársony zubbony összevissza törve, a hol valami fehérnemű fodrainak
kellett kilátszani belőle, azok nagyon régi találkozást emlegettek
szappannal és tiszta vízzel, s a gavallér még annyi figyelemmel sem
volt a világ iránt, hogy begyűrje azokat a kabátja alá.
<span class="pagenum"><a name="Page_216" id=
"Page_216">-216-</a></span></p>
<p>Nem, a jövevény nem sok figyelmet mutatott bárki iránt is. Nem
mondott sem jó napot, sem egyéb tisztelkedő szót a papnak; oda állt
egyenesen az arcza elé, hogy a csizmáik orrai egymást érték, s
Thaddeus úr kénytelen volt a nyakát felfelé görbíteni, hogy az
arczába lásson, s akkor röviden azt mondá neki:</p>
<p>– Én báró Kadarkuthy Viktor vagyok.</p>
<p>Thaddeus kissé visszahökkent. Bizonyára legelső gondolatja az
volt: «no már most értem, hogy az öreg báró miért nem szereti a
fiát látni?»</p>
<p>– Tessék helyet foglalni, monda azonban egész tisztelettel.</p>
<p>Az ifjú úr le sem ült, nem is köszönte meg; a helyett még
egyszer elmondta:</p>
<p>– Báró Kadarkuthy Viktor, s egyszerre egy fejjel magasabbra
emelkedett.</p>
<p>– Örülök, hogy szerencsém van, mondá Thaddeus; pedig sehogy sem
örült, azt hitte, hogy ez most megköszönni jött hozzá azt az
erélyes közbejárást, melynek folytán kellemetlen helyzetéből
kiszabadult, s e hálálkodást szerette volna kikerülni a jó úr.</p>
<p>De nem hálálkodott a jövevény; másért jött; – miután mind a két
hosszú karján feljebb gyűrte a zubbonyújjakat, félrefordítá a
fejét, s úgy elfelé néző képpel kérdezé Thaddeustól:</p>
<p>– Hol van az úrnak a fia?</p>
<p>Thaddeus elbámult.</p>
<p>– Nagyságos úrfi: kegyelmed a fiamat kérdezi…</p>
<p>Most egyenesen felé fordítá a képét az ifjú óriás s
nekimeresztett szemekkel kérdezé másodszor:</p>
<p>– Hol van az úrnak a fia?</p>
<p>A lelkész lesüté szemeit és alig hallhatón rebegé:</p>
<p>– Fiam – meghalt.</p>
<p>Két csepp köny remegett fehér pillái alatt s nem tudott
kicsordulni szemeiből.</p>
<p>Az ifjú úr nem ügyelt a könyekre. <span class="pagenum"><a name=
"Page_217" id="Page_217">-217-</a></span></p>
<p>– Az nem igaz. Az csak mesebeszéd. Hol van az úrnak a fia?</p>
<p>A lelkész megerősíté hangját s a fájdalom ihletével felelt:</p>
<p>– Istennél van ő bizonyára, ha irgalmába bevette, és megbocsátá
bűneit.</p>
<p>– Pokolban van! kiálta közbe a báró.</p>
<p>– Az az Úr dolga! szólt reszkető hangon Thaddeus.</p>
<p>– Mit? Az én dolgom? kérdé amaz ingerülten.</p>
<p>A pap szilárdul válaszolt:</p>
<p>– Én Istent értettem «az Úr» alatt.</p>
<p>– Ejh, nem kell nekem most papos komédia! kiálta a báró
türelmetlenül, nekem ne bibliázzon, hanem feleljen, hol van az a
semmirekelő, országcsaló, a ki nevemet bitorolta és a ki miatt
esztendeig ültem a börtönben?…</p>
<p>A pap alázatosan felelt neki:</p>
<p>– Elismerem uram, hogy ön méltán neheztel reá, hogy sokat vétett
ön ellen; de mégis kérem: ne illesse őt előttem becstelen nevekkel;
én apja vagyok s a mit vétett, azért bizonyára egy halállal mindent
megbűnhödött.</p>
<p>A báró most még jobban dühbe jött.</p>
<p>– Mit? még azt se mondjam róla, a mi őt megilleti? még
gazembernek se nevezzem? de fogom őt annak nevezni, és arczul fogom
vágni, és megölöm; megölöm az átkozottat!</p>
<p>Az ember reszketett a dühtől, ökleit összeszorította, vastag
ajkai kifordultak és szemei körül villogott a fehére.</p>
<p>Thaddeus most már nem félt tőle. Látta, hogy nem emberrel van
dolga, az ördögfélétől pedig nem igen rettegett. Nyugodt lélekkel
vállára veregetett Kadarkuthynak.</p>
<p>– Nagyságos uram, azt meg nem öli kegyelmed többé.</p>
<p>– Mit mond az úr? rikácsolá ez embertelen hangon.</p>
<p>– Mert ha meghalt, akkor már halva van; ha pedig élne: kezének
egy ütésével úgy összezúzná önt, hogy soha sem lenne önből többé
ember.</p>
<p>Már ezt az utolsó mondást nem valami malasztteljesen
<span class="pagenum"><a name="Page_218" id=
"Page_218">-218-</a></span> ejté ki Thaddeus úr, hanem egy haragvó
és büszke apa indulatos hangján.</p>
<p>Kadarkuthy elsápadt, perczre még vastag ajkai is elkékültek;
mikor meg akart szólalni, egészen el volt rekedve, alig találta meg
a hangját.</p>
<p>– Hol van tehát?</p>
<p>– Háromszor mondám, hogy meghalt.</p>
<p>– Ki látta őt meghalni?</p>
<p>– Én magam…</p>
<p>– A hol van ni. Szép kis tanubizonyság. Ön maga bizonyít a
mellett, a mit mond, ön elrejtette a ficzkót, ön halálhirét
terjesztette, hogy megszabadítsa a büntetéstől, a bosszúállástól;
de én nem hagyom magamat bolonddá tétetni: én akarom tudni hol van?
ki akarom húzni gyáva rejtekéből és keresztül akarok rajta menni
kardommal, a szívén keresztül. Egy esztendeig ültem a börtönben,
egy esztendeig mindennap arra gondoltam, hogy mikor kiszabadulok:
veszszek meg, ha addig ruhát váltok, a míg azt a kalandort meg nem
öltem.</p>
<p>– S ha azon kalandornak apja önt ki nem szabadítja onnan, még
sokáig gondolkozhatnék nagyságod azon a helyen.</p>
<p>Ez nem fegyverzé le a dühödtet, csak megátalkodottságát
nevelte.</p>
<p>– Hiába példálódzik; az önnek kötelessége volt, a mit én meg sem
tartozom köszönni; ha azt mondták az úrnak, hogy én az az ember
vagyok, a kit valami által ki lehet engesztelni, akkor rosszul
ismertették meg velem.</p>
<p>– Nem mondták azt; szólt Thaddeus keserűn; önnek édes atyja
előre figyelmeztetett, hogy hallgassak el, mert ha ön kiszabadul,
legelőször is nekem lesz vele bajom. Látja ön, hogy olyan embertől
kaptam intést, a ki önt igen jól ismeri; és én azért mégis
kiszabadítám önt.</p>
<p>– No hát már most ne csodálkozzék rajtam, szólt az ifjú
Kadarkuthy, mintha a pap mondásának ez volna a logicai menetrendje.
Tudja, hogy kivel van dolga, beszéljen <span class=
"pagenum"><a name="Page_219" id="Page_219">-219-</a></span>
röviden. Adja elő nekem a fiát; mondja meg, hova dugta el? mert én
addig el nem megyek innen.</p>
<p>E szóval leült egy nagy, spanyolnáddal font karszékbe az
úrfi.</p>
<p>A lelkész lenézte végig, s azzal hidegen válaszolt:</p>
<p>– Ha meg nem unja magát a házamnál nagyságod.</p>
<p>Azzal ő is leült iróasztala mellé, s elkezde tudós phlegmával
irni, még pedig az ifjú báró boszantására arabs verseket
póklábbetűkkel; a ki tehát azzal sem ingerelheté a tudóst, hogy
asztalára könyökölve az irásába nézett; nem ismerhetvén meg belőle
semmit.</p>
<p>E perczben halkan félig kinyilt a mellékszoba ajtaja s egy
pillanatra a szép Lilla tekintett be a lelkész
dolgozószobájába.</p>
<p>A szegény gyermek hallotta a heves vitatkozás zaját, bár annak
szavait nem veheté ki s a mint egyszerre elcsendesültek, az a
félelmes gondolatja támadt: vajjon nem ölte-e meg nevelőatyját ama
különös idegen? A mint azután első tekintetre meglátta őket
csendesen ülve egymással szemközt az iróasztal mellett, zavarultan
visszahuzódott s becsukta az ajtót.</p>
<p>Kadarkuthy hirtelen térdére csapott és felállt sebesen; szinte
félő volt, hogy fejével átüti a padlatot.</p>
<p>– Ki volt ez? kérdezé Thaddeustól; nagyobb udvariasságból
tenyérrel ütve arra a nagy kutyabőrös foliansra, a miből a
tisztelendő úr másolt.</p>
<p>– Ez? felelt a jó úr tudós szelidséggel; Izmael Asmai, hires
arab költő; az Abner életének koszorús irója.</p>
<p>– Az ördögökbe! nem ezt a kutya könyvet kérdezem, hanem azt a
leányt, a ki itt benézett. Leánya az úrnak?</p>
<p>Thaddeus büszkén nézte végig a kérdezőt; ennél a pontnál nem
lehetett vele tréfálni: nem volt semmi hajlandósága elejétől végig
mindent elmondani az ifjú úr kérdésére; nagy szárazon azt felelé
neki: «az».</p>
<p>– No akkor elő fogja az úr egy hét alatt állítani a fiát! szólt
ez odahajolva hosszú termetével a lelkész füléhez; <span class=
"pagenum"><a name="Page_220" id="Page_220">-220-</a></span> azzal
vette a háromszegletű kalapját, s megindúlt. Az ajtóból még egyszer
visszanézett, fenyegető szemöldrángással intve a pap felé, s azzal
egy lépéssel kilábtózott az ajtó hármas lépcsőjén, be sem téve azt
maga után.</p>
<p>Thaddeus sem sietett őt kikisérni; egyik sem köszönté a másikat;
de a tudós mégis mondott annyit utána, mikor már nem látta:</p>
<p>«A veszett ló!»</p>
<h2>BAJCSY ALISPÁN.</h2>
<p>Szinte látom, mint csóválja sok ember a fejét, mikor azt
olvassa, hogy egy időben a tekintetes karok és rendek, úgy hozván a
dolgok rendi magával, megválasztották a candidált
csizmadia-czéhmestert alispánjuknak, – s mondogatja magában, hogy
ez mégis egy kissé erős, s hogy az a veszett poéta, a ki ilyenekben
töri a fejét, mégis nagyon sokat feltesz olvasói jóakaratáról, a
mikor ilyen merész eredmények kikerekítésébe bocsátkozik s
alkalmasint azt akarja kitudni, hogy meddig nyúlik a publikum
hite?</p>
<p>Azért rendén találom meggyónni egész lemondással, hogy e merész
fordulat az általam leírt eseményekben, valamint az egész történet
vázlatának alapvonalai nem tartoznak a képzelet világába.</p>
<p>Való az, hogy ilyen átok egyik hazai városunkban
kimondatott.</p>
<p>Való, hogy azt fájdalmas szenvedés követte.</p>
<p>Való, hogy egy napon a legintelligensebb megye rendei
megválaszták nemes pártbuzgalomból a nekik candidált
csizmadiamestert megyéjük első hivatalnokául.</p>
<p>És a fenmaradt szájhagyomány hozzá teszi azt is: hogy soha
buzgóbb és igazságosabb tisztviselője nem volt a megyének, mint
Bajcsy uram.</p>
<p>Sokan fognak még emlékezni arra az ódon adomára, <span class=
"pagenum"><a name="Page_221" id="Page_221">-221-</a></span> a mit e
sajátságos férfiúról hallottak apáink s elmondogattak nekünk, s a
mit mi lassankint el fogunk felejteni; egy laconikus rövidségű
itélet ez, mely hosszasan csürt-csavart világos adóssági pert e
sorral rekeszt be: «liquidum est debitum, solvas, ebadta, punctum».
Még azt is hozzá teszik, hogy a veszedelmes rövidségű itéletet a
királyi tábla is helybenhagyta, ilyenforma záradékkal: «sententiam
vicecomitis, excepta voce ebadta, approbari».</p>
<p>Nekünk csak furcsa adoma volt ez, a min juratus korunkban
nevettünk tán egyet, s nem sok gondunk volt a korra, melyet az
néhány szóval úgy jellemzett.</p>
<p>Most vegyük ezt úgy, mintha regény volna.</p>
<p>Ne kérdezzük, vajjon igazán Bajcsynak hítták-e azt a kézművesből
lett alispánt, a ki ez itéletet hozta? hatalmas úr volt-e az, a ki
ellen ez itélet szólt? Malárdynak hítták-e azt? vagy ez a név is
más volt? Gutai Thaddeusnak hítták-e a papot, a kinek keze oly
súlyosan esett le a büszkék fejére?… őrizkedjünk a lélekidézéstől…
hagyjuk pihenni azokat, a kik már végig játszották
tragédiájukat.</p>
<p>Nekem pedig bocsássanak meg az elmult idők halkan beszélő
árnyai, ha csendes susogásaikat ellesve, azokból tanulság végett az
élőknek némelyt kifecsegek.</p>
<p>Hiszen a csendes parochialis házban nem susog már Gutai Thaddeus
uram selyem stolája, midőn két kezét hátratéve, végig sétál
szobájában, s midőn félretekint, mindig úgy tetszik neki, mintha
azok a képek ott a fekete rámákban akkor kapnák el róla egyszerre
szemeiket s változnának komoly merev festményekké: neje, a jó öreg
asszony, és fia, a deli ifju; két megsiratott halottja…</p>
<p>Hiszen nem peng már Bajcsy uram sarkantyúja a megyeházi folyosók
márvány koczkázatán, nem csattog parancsoló hangja a tág boltozatok
alatt, szépen elegyített magyar és diák szavakban.</p>
<p>Hiszen nem dobog már a megbukott nagy férfi a vágó-utczai
szögletház kertjében; köröskörül járva és nézve, <span class=
"pagenum"><a name="Page_222" id="Page_222">-222-</a></span> hogy nő
a fű, a bimbó, és újra visszatérve és újra nézve, mekkorát nőtt
azóta, és nem felelve semmi kérdésre és nem kérdezve senkitől
semmit.</p>
<p>Mákosné asszonyom sem hordja már a hírt a piaczról a
megyercs-utczába, s a gombai töltésről a győri Dunasorra; sőt, a
mit csaknem vakmerőség kimondani: erről a rossz mulatságról még
életében leszokott.</p>
<p>Ha lehet szavaimnak hinni, a dolog ekképen történt:</p>
<p>Mákosné asszonyom, a mióta szomszédura a megyercs-utczai kis
házból a nagy megyeházba átköltözött, szinte minden reggelenkint
ellátogatott a vármegye házához – magát kibeszélgetni.</p>
<p>Ott ugyan eleitől fogva meg volt hagyva mindenféle őrt álló
léleknek, hogy mikor ilyen és ilyen asszonyság jön az alispán
látogatására, azt soha se ereszszék be hozzá, hanem az Mákosné
asszonyomat nem zavarta meg; előfogta az ügyesbajos embereket a
folyosón, kihallgatta, elmondatta magának a panaszaikat; ő is
közölte velük a magáét; meglátogatta a porkolábnét, attól kitudott
mindent, a mi kívül-belül történik, azután nekiment a kapuban álló
strázsának, azzal intézte el a vármegye dolgait, egy szóval mindig
talált emberre, a kivel kibeszélhesse magát s az is jól esett
neki.</p>
<p>Egy napon azonban a szokottnál is nagyobb rimánkodással
esedezett a palotás hajdúnak már korán reggel, mikor az még az
ezüst sarkantyús csizmákat tisztította, hogy bocsássa be őt az ő
tekintetes komája urához, hiszen bizony rövid ideig fog neki
alkalmatlanságára lenni, nem is kívánja a drágalátos idejét
rabolni, hanem az alatt, a míg a csizmáit felhúzza, meg a míg
borotválkozik, kegyeskedjék őtet kihallgatni, mert bizony
veszedelmes dolgok nyomják az ő szívét.</p>
<p>A hajdú könyörült rajta, s Bajcsy megengedte, hogy Mákosné
asszonyomat bevezessék hozzá, de kössék jól a szívére, hogy úgy
elmondjon egy óranegyed alatt mindent, hogy abból semmi hátra ne
maradjon, mert a mint üti <span class="pagenum"><a name="Page_223"
id="Page_223">-223-</a></span> a kilenczet, az alispán megy az
ülésbe s ott hagyja őt a faképnél.</p>
<p>Bajcsy uram különben nem szokott ilyen goromba lenni az
emberekhez, de mikor Mákosnéról volt szó, mindig az jutott eszébe,
hogy az a némber bizonyosan tele beszélte már valamennyi hajdú és
hajdúné lelkét azzal a hazugsággal, hogy őt Bajcsy uram el akarja
venni, vagy legalább el akarta venni valaha, vagy még el is veheti
talán, s e gondolat fellázasztott szívében minden emberi indulatot;
Mákosné emléke kegyetlen fenevaddá, despotává volt képes
átváltoztatni a különben derék férfiút.</p>
<p>– No mi a baj, nagyasszony? hát miért jött? mondja el.</p>
<p>Bajcsy alispán hangja nem volt nyájas, mikor azt kérdezé.
Aranyzsinóros dolmány volt rajta, nyusztprémes panyóka mentével;
jobb kezében tartotta kócsagos kalpagját, s nagy aranyhüvelyes
kardra támaszkodott a ballal.</p>
<p>Mákosné asszonyom így sem ijedt meg tőle; odament hozzá, s
mielőtt Bajcsy uram védhette volna magát, kezet csókolt neki, a mi
a derék férfiút tökéletes zavarba hozta.</p>
<p>Bajcsy alispán erre a gorombaságra megint nem volt elkészülve.
Azt várta inkább, hogy Mákosné asszonyom confidenskedni fog, a
hajdani szomszédság előjogait használatba veszi, alkalmatlankodik;
azt eszében sem forgatta, hogy lehet Mákosné asszonyomnak még
kellemetlenebb oldala is: az alázatosság és rettenetes
tisztelettétel minőségében.</p>
<p>– Ugyan mi jut eszébe a nagyasszonynak! kiálta fel a derék úri
ember, kezeit lehető magasra felkapkodva, hogy a nagyasszony el ne
érhesse; én nekem kezet csókolni!</p>
<p>– Oh kérem alázatosan, szólt a nagyasszony megjuhászodott
orczával, tudom én, hogy mi az illendőség, mi a becsület-tudás?
tudom én, hogy a tekintetes viczispán úr orczája előtt hogyan kell
megjelenni? Most már a tekintetes viczispán úr életnek és halálnak
ura s a ki hozzá közeledik, meghajtsa a térdét, megalázza az
orczáját.</p>
<p>– Tisztelem a nagyasszony eloquentiáját, vágott közbe
<span class="pagenum"><a name="Page_224" id=
"Page_224">-224-</a></span> Bajcsy alispán; nagyon örülnék rajta
azonban, ha valami fontosabb tárgyra vergálna; s elmondaná breviter
et confuse, hogy miért jött? akként, hogy én is bebizonyíthassam,
miszerint jelen állásomban sem szüntem meg jóakarója lenni, s ha
favorom által valamit segíthetek, nem fogom megtagadni az
indultusomat.</p>
<p>– Oh bizony kérem, kedves komám uram, – ezerszer engedelmet
kérek, tekintetes alispán urat akartam mondani, de mindig rájár a
nyelvem…</p>
<p>– Jól van, jól.</p>
<p>– De bizony nagy bajban jöttem; nem is a magam bajában, Isten
mentsen meg: azzal nem fárasztanám a tekintetes alispán urat; én
soha sem törődöm a magam bajával.</p>
<p>– Tudom biz azt, mindig a más dolgával vesződik. Elég baj
az.</p>
<p>– De mikor olyan nagy emberek, nagy familiák veszedelme forog
feljül, tekintetes komám uram: a mi bizonyosan minden embert
megszomorít; kicsinyt avagy nagyot.</p>
<p>– Miféle nagy familiák?</p>
<p>– Könyörgöm alázatossággal kegyes engedelmét, ne tessék
megharagudni, hogy olyan bátor voltam; hanem hát én magam sem
tudom, hogyan vagyok kiválasztva az én uram teremtőmtől arra a
czélra, hogy minden szerencsétlenséget nekem kell megtudnom
legelőször…</p>
<p>– Már megint szerencsétlenség! sóhajta fel magában Bajcsy
alispán. Kit öltek meg hát? mondja el hirtelen.</p>
<p>– Jaj bizony még nem öltek meg senkit; de nagyon közel vannak
hozzá, hogy szörnyűségeket míveljenek; ha csak a tekintetes
viczispán úr hathatós erejével meg nem akadályozza valamiképen.</p>
<p>– Beszéljen.</p>
<p>– Tehát, mint mondám, nagy bajok fenyegetnek nagy familiákat,
kettős baj két nagy familiát, még pedig egyik a volt tekintetes
viczispán úré, a másik a nagytiszteletű Gutai Thaddeus uramé.
<span class="pagenum"><a name="Page_225" id=
"Page_225">-225-</a></span></p>
<p>– Hm. A nagyasszony tudja azt jól, hogy a nagytiszteletű úr
causái engem mindig interessálnak.</p>
<p>– Igen is jól tudom; épen azért jöttem egyenesen csak ide, még
senkinek sem beszéltem felőle, de nem is merném elmondani.</p>
<p>– Valami mendemonda lesz megint.</p>
<p>– Saját szemeimmel láttam, saját füleimmel hallottam az egész
esetet. Tetszik emlékezni tekintetes jó uramnak arra a hórihorgas
drómó emberre, a ki egy pár nap óta itt jár városunkban?</p>
<p>– Miféle drómó emberre?</p>
<p>– Nem tudom én, miféle ember; báró, vagy pojácza, vagy micsoda?
Egyik azt mondja, hogy medvetánczoltató, másik meg azt, hogy
mameluk herczeg; elég az hozzá, hogy valami idegen bolond
ember.</p>
<p>– Úgy? Az egy báró. Miért mondja a nagyasszony bolond
embernek?</p>
<p>– Hát mert olyan, mint a bolond; úgy jár az utczán, mint a
bolondok szoktak; hosszú is hozzá; azt bizony megnézi minden ember,
még a gyerekek is futnak utána; aztán a minap hogy szembe
találkoztam vele az utczán, csakhogy rátaláltam nézni,
beletaszított a csatornába; kérem alázattal, az egész czipellőm
elmerült bele. A minap meg a «Fekete sas»-ban úgy ütötte pofon a
szolgát, a ki nem sietett neki kinyitni az ajtót, hogy elájult
bele; másszor meg a piaczon összeveszett egy kásás kofával, hogy
meri neki kínálni a köleskását, s úgy borította a fejére az egész
paprikás szakajtót, hogy maig sem lát szegény asszony az egyik
szemével; a Matyusné szép kuvasz kutyáját meg, a miért utána
ugatott, pisztolylyal egyszerre agyonlőtte, azután meg kiment a
vág-dunai dobogó hídra, s ott annak a szélső karfáján ment végig,
mint valami kötélen tánczoló komédiás, hogy a kik nézték, a hajuk
szála is az ég felé meredezett, s még ő szidta az embereket, a kik
intették, hogy ne kisértse az Istent; hát nem bolond az ilyen
ember, a ki ilyeneket cselekszik? <span class="pagenum"><a name=
"Page_226" id="Page_226">-226-</a></span></p>
<p>Bajcsy uram nem czáfolta meg a kérdést, csak annyit mondott rá,
hogy vajjon mi baja van azzal a nagyasszonynak, ha valaki épen a
feje tetején jár is?</p>
<p>– Nem terhelném vele a tekintetes urat, bizony igazán mondom, ha
csak a mult este olyan szörnyű eset nem történt volna, a mire rá
sem merek gondolni. Hallgassa csak meg, tekintetes komám uram, mert
jobb helyen nem is beszélhetném azt el. Hát úgy volt az, hogy én
bizony egy kicsit meglátogattam délután a Tóth Jánosné
komámasszonyt, beteg volt szegény; lelte a hideg, de már jobban
van; ott bizony mi sokáig elbeszélgettük az időt s azon vettük
észre, hogy este lett. Már most siethetek haza, mondék, s úgy is
tettem. Tetszik tudni, tekintetes komám uram: a Tóth Jánosék ott
laknak a vár alatt, én még most is ott lakom a megyercs-utczán; hát
hogy rövidebb úton haza jussak, egyenesen átvágtam az anglius
kerten; hogy majd a klastromon át a barátok utczájára, a pápista
iskolán keresztül meg a szombati-utczára jutok s hamarább otthon
leszek. Sötét volt már, egy pár közlegény katonánál egyéb nem járt
az anglus kertben, én bizony féltem magamban egy kicsit, s szinte
jól esett, mikor a csavargós úton láttam valakit szemközt jönni
felém. A biz a tisztelendő úr fogadott leánya volt, a szép kis
Lila. Megállítottam: «ugyan lelkem hova megy ilyen egyedül?» A
tisztelendő úr valami pilulákat küldött általa épen a Tóthné
komának. Ilyen a tudós ember, elereszti azt a fiatal leányzót
magában: «de hát nem fél itt járni?» Mitől félnék? felelt a leányka
nagy ártatlanúl; nekem semmim sincs, a mit elvegyenek tőlem. –
Milyen együgyű felelet ez már! No ezt így nem ereszthetem egyedül
magában, gondoltam, még valami baj történik rajta s
visszafordultam, hogy majd elkisérem a Tóthékig, úgy is el vagyok
már késve; hát a mint a czélba lövő dombnál befordulunk, egyszer
csak elénk toppan az a félbolond nem tudom én kicsoda. Részeg
volt-e, bolond volt-e? egyenesen elénk állt és ránk kiáltott, hogy
álljunk meg, s azzal <span class="pagenum"><a name="Page_227" id=
"Page_227">-227-</a></span> Lila leánynak megfogta mind a két kezét
szemtelenül. Én elkezdtem kiabálni: «hallja, bocsássa azt a lyányt;
tisztességes leányzó az, a nagytiszteletű úr leánya!» de a veszett
ló rám se hallgatott, hanem egyre a Lila szemei közé nézett azokkal
a kigyó forma szemeivel s fogta mind a két kezével a leányt, a ki,
mintha eszét vesztette volna, sem mozdulni, sem kiáltani nem
tudott, hanem csak megnémult és nézett rá vissza. Az istentelen vad
ember akkor ezt mondta neki: «hol van a testvéred? mondd meg, hol
van a testvéred, hol a pap fia? mert ha meg nem mondod, megcsókolom
az orczádat itt az utcza közepén s akkor majd előjön a ficzkó, ha
még lélek van benne».</p>
<p>Bajcsy uram kezdte a kardja tokjával verni a padlót: nem tudott
kegyelmed kiáltani?</p>
<p>– Könyörgöm alássan, de bizony kiáltottam: gyilkost, haramiát
kiáltottam. Szidtam, akasztófáravalóztam azt a hórihorgast, még a
haczukáját is elhasítottam, de még sem tudtam volna kiszabadítani
kezei közől azt az ártatlan vergődő galambot, ha csak egyszerre egy
fiatal ember, mint a parancsolat ott nem terem, s meg nem ragadja a
hosszú lábú szörnyeteg nyakravalóját, mire az egyszerre kénytelen
volt elereszteni a leányzót, mert egészen hátra tántorodott az erős
taszítás miatt, úgy meglökte az a derék fiatal ember, hanem azután
ő is megragadta emezt, megfogták egymást mind a ketten s egy ideig
nem szóltak egymáshoz semmit, csak néztek egymás arczába, úgy
szikráztak a szemeik; azután meg egyszerre elkezdte mind a kettő a
másiktól azt kérdezni: hogy mit akar? a mire egyik sem felelt. Én
megijedtem, hogy itt most mindjárt emberhalál lesz, s megkapva az
elbágyadt leányka kezét, futottam vele tüskön-bokron keresztül,
addig meg sem álltam, míg a piaczra ki nem értünk, akkor
tekintettem csak vissza; hát már akkor mind a két férfit láttam az
angolkertből békességesen kijönni, a kerítésnél még szóltak
egymáshoz valamit, azzal egymásután elmentek a part felé. Azután
hazavezettem a kis Lilát, szegényke <span class="pagenum"><a name=
"Page_228" id="Page_228">-228-</a></span> inkább halott volt, mint
élő, csak arra kért, hogy senkinek se szóljak e felől, a mi
történt, és kivált hogy azt meg ne mondjam senkinek, ki volt az a
megmentő ifjú?</p>
<p>Bajcsy alispán mély komolysággal kérdezé:</p>
<p>– És nem mondta el kegyelmed ezt senkinek?</p>
<p>– Egy szót sem ejtettem ki tekintetes komám uramon kívül senki
fia előtt.</p>
<p>– És ki volt az a megmentő fiatal ember?</p>
<p>– Azt is csak a tekintetes komám uramnak vallom meg: az bizony
senki sem volt más, mint tekintetes Malárdy úr fia: Kálmán.</p>
<p>Bajcsy alispánnak olyan jó szivós arcza volt, mely nem engedte a
meglepetéseket észrevétetni.</p>
<p>– Azért törekedtem olyan erőszakosan tekintetes komám urammal
beszélni, folytatá a rosszhírhordó asszonyság; mert már most mi
lesz ebből? Én az én asszonyi rövid eszemmel csak úgy okoskodom,
hogy az a fiatal Malárdy abba a tisztelendő úr Lilájába szerelmes,
különben miért kisérgette volna a leányzót alattomban nyomon s
miért esett volna oly dühösen neki annak a hóbortosnak? Azután meg
azt is elgondoltam, hogy ezek a fiatal urak nem azért váltak el
olyan csendesen, mintha kibékültek volna, sőt inkább ezután akarnak
még csak összeveszni; hallom, hogy az a galiba ember mindenkit
azzal ijesztget, a kire megharagszik, hogy kihivja egy szál kardra;
mikor még a Fábián András sógort is kihivta egy szál kardra, a
miért nagyon megtalálta csudálni. Mi lesz már most ebből, ha a
tisztelendő úr és a Malárdy tekintetes úr megtudják a veszedelmet?
Ha nem volt elég, hogy Gutai uram fia és Malárdy úr leánya egymás
miatt veszének el, még azt is meg kell nekik érniök, hogy Lila
miatt elveszszen az a derék ifjú ember s egymás miatt tőből
kiromoljon két olyan nagy tiszteletreméltó család? Én bizony nem
tudom, hogy mit cselekedjem? Ha hallgatok, abból is veszedelem
támad, ha beszélek, abból is az támad; azért gondoltam azt ki, hogy
elmondom tekintetes <span class="pagenum"><a name="Page_229" id=
"Page_229">-229-</a></span> komám uramnak az egész dolgot, tegyen
benne saját tanácsa szerint, a hogy legjobbnak találja.</p>
<p>Bajcsy ismerte az eset előzményeit s annál jobban értette annak
folyamát.</p>
<p>Odament Mákosnéhoz és megszorítá a nagyasszony kezét.</p>
<p>– Nagyon köszönöm a nagyasszony szívességét ebben a dologban. A
tudomásúl vetteket illő helyen használni fogom. Még egyszer
köszönöm.</p>
<p>Azzal beszólítá az ajtónálló hajdút s parancsot adott neki, hogy
vezesse le Mákosné asszonyomat és mutassa meg neki a numero négyet,
azután ismét kisérje fel tisztelettel.</p>
<p>A numero négy nem volt egyéb, mint egy földalatti börtön,
melynek ezúttal nem voltak ember lakói, s mely épen csak egy kis
arasznyi ablakon át kapott világot egy ölnyi magasból. Mákosné
asszonyom el nem tudta gondolni, hogy mit mutogatnak neki azon?</p>
<p>A hajdú onnan ismét felvezette a nagyasszonyt az alispánhoz.</p>
<p>Bajcsy uram szeliden kérdezé tőle:</p>
<p>– Látta a nagyasszony azt a szomorú helyet odalenn?</p>
<p>– Igen is láttam, tekintetes komám uram. Jól tetszett mondani,
hogy az nagyon szomorú kvártély.</p>
<p>– Valóságos pincze, másfél ölnyire van a föld alatt.</p>
<p>– Nem hiszem, hogy patkányok ne lakjanak benne.</p>
<p>– Sőt a kigyó is megterem.</p>
<p>– De úgy-e bár, oda már nem szállítanak mostan rabokat?</p>
<p>– Az én alispánságom alatt nem volt lakója; és reménylem is,
hogy soha sem lesz; hanem – – ha kegyelmed, édes kedves Mákosné
komám asszony, ezekből a dolgokból, a miket nekem most itt
elmondogatott, csak egy drága szót is eltalál mondani akármiféle
teremtett állatnak, akkor fogadom hitemre, hogy a numero négynek
<span class="pagenum"><a name="Page_230" id=
"Page_230">-230-</a></span> támadni fog állandó lakója, és az senki
sem lesz más, mint kegyelmed maga. Isten hirével.</p>
<p>A jámbor nagyasszony maga sem tudta, hogy jutott ki az ajtón át
a folyosóra, a folyosóról az utczára, úgy megrémült ez utóbbi
szavaktól: soha sem látta az ő kedves Bajcsy komáját ilyen
rettenetesnek.</p>
<p>Nem is ment többet a vármegyeház tájékára még véletlenből sem,
hanem kikerült neki a szomszéd utczába, s ha valaki kérdeni
találta, hogy mi újságot tud, csak sóhajtott és szájára tette a
kezét, mint a kinek nyomja valami a szívét, de erős lakat van a
száján.</p>
<p>Igy teljesedett be rajta, hogy még világi életében elszokott a
rossz hír hordozásától.</p>
<h2>A FELLÁZADT FIU.</h2>
<p>A mint Malárdy megszünt alispán lenni, csoporttal jött rá a
balszerencse.</p>
<p>Rangbeli bukásának leggyorsabb következménye volt a teljes
vagyoni felbomlás.</p>
<p>Már régóta fölözték kiadásai jövedelmét; a pompa, mit a Malárdy
név chimærája követelt maga körül, lassankint felemészté a roppant
birtokot; a fény, mely a Malárdy kastélyt ellepte, lassan égető
láng volt, mely azt porrá tette.</p>
<p>Malárdy nem gondolt arra, hogy ez valahol végződni fog. Azt
hitte, családja mindig folytatni fogja azt a hatalmaskodást,
melynek örökös birtokában volt. Ő is nagy adósságokat vett át
apjától, miket sohasem fizetett ki; fia is győzni fogja azt tovább.
A Malárdy név nagysága, a fényes birtok, a korlátlan hatalom és
rang eltakarják a rossz lábon álló gazdaságot, a halmozott
tartozást, a közpénztárak hiányait.</p>
<p>A hatalmas úr a közpénztáraknak is tartozott. Elég elbízott volt
azokból akárhányszor nagy összegeket kivenni; tudta, hogy bármely
perczben helyre teheti azokat. <span class="pagenum"><a name=
"Page_231" id="Page_231">-231-</a></span></p>
<p>A mint azután hivatalát s vele az addig gyakorolt befolyást
elveszté, megjelentek eddig senkitől sem sejtett hitelezői; mikor a
hír kivitte a piaczra összegyűlt adósságai mennyiségét, az emberek
elszörnyedtek rajta. Kérdés volt, hogy a Malárdy-birtokok képesek-e
azt fedezni?</p>
<p>S még az nem volt a legnagyobb baj. Hiszen ha minden vagyonát
elveszté is, még ott maradtak felesége jószágai, azokban is úr
lehetett: nem olyan nagy úr mint eddig, de független, magáéból
bőven élő uraság.</p>
<p>Ámde voltak titkos adósságok, miket nem volt szabad a közhirnek
megtudni: a közpénztárakból kivett összegek. Azokat helyre kellett
tenni, mielőtt a számadoltató bizottmány rájuk teendé kezeit.
Malárdy kénytelen volt kétségbeesett helyzetét megvallani neje
előtt.</p>
<p>A derék asszonyság nem tett szemrehányást férjének, rögtön
elutazott jószágaira, zálogdíjt vett fel rokonaitól birtokai
legnagyobb részére, a többit haszonbérbe adta, s mire férjének a
pénztárakat át kelle adni, kezében volt a pénz, a mi azokból
hiányzott.</p>
<p>Malárdy sírt, midőn a derék asszony azokat kezébe adta.</p>
<p>– Feleség: azt teszi, hogy fele segítség; szólt hozzá a nő
vigasztaló hangon, aztán első dolog a becsület. A te becsületed
pedig az enyim is. Légy erős. Összevonulva élünk ezután, de
megélünk; van még egy szép házam Komáromban, azt kicsinosítjuk,
ellakhatunk benne; szép kert van mögötte; az többet ér egy
kastélynál. Majd én vezetem a kiadásokat s a mi jövedelmünk van,
megtakarítok belőle évenkint még ezer forintot is; apródonkint így
visszaváltogatjuk jószágainkat s nem szorulunk az Isten kegyelmén
kívül senkire.</p>
<p>Malárdy megölelte nejét és nem szólt semmit. – Azután is nagyon
keveset szólt ő. Egész nap is elmult, míg valami szavát lehetett
hallani. Igen türelmes ember lett; be hagyta magát költöztetni a
kis házba ott a gombai töltésen, odaült az asztalhoz, ha tálaltak,
nem kérdezte, mi <span class="pagenum"><a name="Page_232" id=
"Page_232">-232-</a></span> az ebéd? s felvette a ruhát, a mit
ráadtak, nem kérdte: jól áll-e?</p>
<p>Malárdyné maga volt a konyhán, maga volt a mosóteknőnél; ő
vasalt, ő gyomlált a kertben, s varrt az egész házra. Délelőtt ha
meglátogatta valaki, ott találta a sodródeszka mellett, a mint
nyujtotta a tésztát; délután rokkáján ült, szolgálói között, kikkel
versenyt font; és mesélt nekik, hogy el ne aludjanak: olyan szép
fonalat tudott ereszteni, mint a selyemszál s olyan szép meséket
mondott, hogy az ember éjfélig elhallgatta volna.</p>
<p>Teheneket is tartott otthon, azoknak a tejét jól fizették a
városban, a begyűlt pénzt megtakarította szépen, baromfira sohasem
költött, azt mind tudta tenyészteni otthon.</p>
<p>És azért olyan fényes volt szobájában minden, mint a tükör, és
Kálmán fia mindig olyan volt, mintha akkor vették volna ki a
skatulyából.</p>
<p>Nagyon szerette azt a fiut, pedig mostohája volt; úgy őrizte
minden bajtól, remegett, ha egy köhögését hallotta; szerette
meglepni olyan ételekkel, a miket az szeret, s ha este sokáig
kimaradt, tízszer is kiment az ajtóba utána nézni, ha jön-e már?
vajjon nem történt-e baja?</p>
<p>Épen úgy várta haza azon a napon, melyen Mákosné asszonyom ama
nevezetes fölfedezést tevé Bajcsy alispán előtt. A jó mostoha
szemét nem kerülte ki, hogy Kálmánnak valami baja van, valami nagy,
érzékeny baja s aggodalmas sejtelemmel látta őt korán reggel
távozni hazulról. Most is azon gondolkozott folyvást, hogy mi
bánthatja őt olyan nagyon, a mitől olyan halavány az arcza? Oh
mennyi gondot belefont a jó asszonyság abba a hosszú, hosszú
fonalba, a mi gyors ujjai közt egyre végighúzódott, mennyit hallott
abból az üres perregésből, a mit a gyors kerekes rokka egyre
repülő, mégis egyhelyben álló orsószárnya danolt.</p>
<p>Egyszerre koczogtatnak az ajtón.</p>
<p>Az orsó egyre zúgott, pörgött: akárki jön, nem szakad érte félbe
a munka; «tessék, be szabad jönni». <span class="pagenum"><a name=
"Page_233" id="Page_233">-233-</a></span></p>
<p>Malárdyné elbámult. A ki szobájába belépett, az nem volt más,
mint Bajcsy alispán. Az asszonyság annyira megdöbbent, hogy a
fonalat kiszalasztá kezéből: mit keres ez ember ő náluk? a
megbukott, az elejtett Malárdy házánál? Lehet olyan eset a világon,
melyben Bajcsy András Malárdy küszöbét átlépje?</p>
<p>Bajcsy észrevette Malárdyné meglepetését, készen is volt rá.</p>
<p>– Bocsánatot kérek, tekintetes asszony, szólt akkori szokás
szerint, illendően kezet csókolva a ház asszonyának; idejövetelem
nem történik valami csekély okból; azon ügy, mely nyelvemre van
bizva, nem végezhető el sem levélben, sem izenet által. Kegyeteknek
legféltettebb, legdrágább kincse veszélyben forog.</p>
<p>– A fiam! kiálta fel ösztöni találékonysággal a nő.</p>
<p>– Igenis, a fia.</p>
<p>– Az Istenért, halkan beszéljünk: a férjem meg ne hallja.</p>
<p>– Az udvaron találkoztam vele, a mint meglátott, visszafordult s
lement a kertbe. Mai napon értésemre adatott, miszerint Kálmán úrfi
bizonyos kelletlen történet részesévé tette magát. Tudniillik, hogy
jár most is ebben a mi városunkban egy kötelőzködő bolond ember, a
ki hogy ezuttal a hűvösön nem ül, csak annak köszönheti, hogy nemes
ember: bizonyos báró Kadarkuthy Viktor.</p>
<p>Malárdyné ijedten taszítá el a rokkát maga elől.</p>
<p>– Az igazi Kadarkuthy, magyarázá Bajcsy uram; bolond ember,
tökéletes bolond, nem jó vele tréfálni; már a tisztelendő urat is
majd kiverte a házából, hogy neki adja elő a fiát, a meghalt fiát s
azonkívül is minden embernek nekimegy, mint a vak légy. Ennek a
tébolyodott embernek valami dühös találkozása volt tegnap Kálmán
úrfival. A báró durván megtámadott egy fiatal ártatlan leányzót;
üdvösségesnek találom majd később azt is megmondani, hogy kit? de
elébb másról beszélek. Kálmán <span class="pagenum"><a name=
"Page_234" id="Page_234">-234-</a></span> úrfi bátran pártját fogta
a durván bántalmazottnak s a bárót rangjához mért oldalbaütésekben
részesíté.</p>
<p>– Rettenetes! kiálta közbe Malárdyné, ki a következményeket
egyszerre fel tudta fogni.</p>
<p>– Valóban megütögette a bárót s az idáig rendében van. A báró
nem indíthat pert a sérelemért, mert ő viselte magát garázdaul;
ellenben indíthatna ellene más pert, – ha a kérdésben forgó hajadon
hirneve nem ajánlaná az egész dolog titokban tartását. Azonban ezen
embernek az a rossz szokása van, hogy mikor valaki megbántja, azt
mindjárt egy szál kardra hivogatja ki, s minthogy ő nagy sicarius,
ilyeténformán sok derék fiatal embert megcsufolt már, sőt többeket
meg is gyilkolt.</p>
<p>– Boldogságos szent anyám!</p>
<p>– Tudom bizonyosan, hogy Kálmán úrfi is párbajt kiván vele
vívni; de nem tudom az órát és a helyet, hol és mikor? mert akkor
nem alkalmatlankodnám itten, hanem elfogatnám a hely szinén mind a
kettőt. De azt, mint mondom, nem tudhattam meg. Azért arra kérem a
tekintetes asszonyt, hogy elővévén szülői tekintélyét, beszélje le
Kálmán fiát a veszedelmes merészletről, akadályozza meg a párbajt,
őrizze meg gyermeke életét.</p>
<p>Malárdyné szótlan érzelemmel szorítá meg Bajcsy kezét. Ez volt
köszönete.</p>
<p>– Azonban még nem ez minden, a miért idejöttem. Ama leányzó,
kinek védelme miatt támadt az a viszálkodás, senki sem egyéb, mint
nagytiszteletű Gutai Thaddeus uramnak az ő fogadott leánya.</p>
<p>– Mit mond?</p>
<p>– Azt mondom, hogy én nem vagyok hajlandó a dolgokat a
véletlennek tulajdonítani, s azt állítom, hogy Kálmán úrfit nem a
vakeset vitte Lila leányasszony közelébe, s az a nemes harag,
melylyel ő a leány megbántóját visszatorlotta, valami más
indulatból eredt, mint puszta emberszeretetből.</p>
<p>Malárdyné most már csüggedten roskadt le egy székre,
<span class="pagenum"><a name="Page_235" id=
"Page_235">-235-</a></span> mert érezni kezdé, hogy a balhir
veszélyesebb fele még most következik.</p>
<p>– No már most tessék hozzá gondolni a többit. Ugy hiszem, okos
asszonyság előtt beszéltem. Kálmán úrfi ez által igen nagy
szomorúságot okoz mind saját családjának, mind a lelkipásztornak.
Tudjuk, minő szomorú emlékezet köti össze e két úri család két
legszebb gyermekét. Vessünk fátyolt reá. Egy Malárdy leány már
elveszett egy Gutai fiuval összekötve; most még egy Malárdy fiu
van, kit szülői nagyon szeretnek, és még egy Gutai leány (mert
valóban úgy szereti őt a lelkész, vagy még – Isten bocsássa meg –
jobban, mint saját gyermekét). Rettenetes volna mindkét családra
nézve, ha a fatum ismét egymás által sujtaná. Én nem kevésbbé
rettegek Gutaiért, mint Malárdy úrért. A lelkész nekem régi
barátom, pártfogóm, vigasztalóm. Sorsában mindig úgy részt vettem,
mintha a magaméhoz volna kötve. Egy göröngyös útat törtünk
különböző erővel, egy ügy mellett fáradva tanultuk meg egymást
szeretni. Én óhajtanám, hogy ez utolsó bánatot elfordíthassam ősz
fejéről, mely őt bizonyosan a sírba vinné. A milyen irtózatos volna
rá nézve a hír, ha megtudná, hogy bálványozásig szeretett gyermeke
Kálmán úrfit szereti, ép olyan csapás lenne az Malárdy úrra nézve.
Azért kérem kegyedet, vesse magát itt közbe. Szelidséggel, nyájas
anyai szeretettel sokat ki lehet vinni. Még talán nem késő.</p>
<p>A bölcs ember ezzel ismét kezet csókolt Malárdynénak, ajánlotta
magát és eltávozott. A házi asszonyság kikisérte őt egész az
utczaajtóig.</p>
<p>Midőn ismét visszatért a szobába, férje ott állt előtte.</p>
<p>A halavány, összegörnyedt, reszketeg Malárdy.</p>
<p>A nő megdöbbent férje arczától, midőn rátekintett.</p>
<p>– Mindent hallottam; susogá Malárdy, a nyitott szobaajtóra
mutatva.</p>
<p>A nő odament és átölelte férje vállát. Mit mondhatott volna
neki, ha már úgy is tudott mindent? <span class="pagenum"><a name=
"Page_236" id="Page_236">-236-</a></span></p>
<p>Malárdy elrejté arczát kezébe, mint a ki sír s keserűen
hörgé:</p>
<p>– Rám mondta ezt a pap; – rám mondta ezt is a pap.</p>
<p>Azután ismét szétterjeszté karjait s szétnézett a levegőbe,
mintha keresné, hogy kivel küzdjön meg? kivel álljon harczba?</p>
<p>– Ki bánt engem? ki hozza rám ezt a veszedelmet? hogy a véremből
való vér verjen meg minden léptemen? Hiszen elvesztettem már
mindenemet; nem vagyok úr, nem vagyok büszke ember: – de még a
fiamat is, még a fiamat is!</p>
<p>Azután ismét keserű elmélázásba esett, fejét lehajtotta
tenyerébe.</p>
<p>– Hiszen csak volna még egy másik, volna még egy gyermekem; akár
fiu, akár leány, kicsiny vagy nagy, ezt az egyet eldobnám magamtól;
de mikor nincs több, mint ez az egy.</p>
<p>Malárdyné szükségét látta, hogy férjét e perczben még jobban
szorítsa szivéhez; az atya félelme a férfi büszkeségével átkozott
harczot küzdött annak lelkében most midőn azt tudta mondani: csak
volna még egy másik!</p>
<p>E perczben épen hangzottak Kálmán lépései a folyosón; mostohája
megismeré azokat.</p>
<p>Ő jön!</p>
<p>Azzal könyörögve tekinte férjére.</p>
<p>– Ne légy hozzá kemény. Engedd, én hadd beszéljek vele; te
fordulj félre, állj az ablakba, ne nézz reá.</p>
<p>Az ajtó nyilt s Kálmán belépett.</p>
<p>A mint szülőit meglátta, arcza egyszerre vidám kifejezést ölte,
de meglátszott azon, hogy ez csak erőltetett rögtönzés.</p>
<p>Mostohája nyájas gondossággal ment eléje, elvette pálczáját,
kalapját; félresimítá szép hajfürteit fehér homlokáról; megcsókolta
halavány orczáját és szólt hozzá gyöngéd, kérlelő hangon:
<span class="pagenum"><a name="Page_237" id=
"Page_237">-237-</a></span></p>
<p>– Mi bajod? olyan halavány vagy. Valami lelt; mondd meg nekem.
Ne titkold el előttem, édes jó fiam, te.</p>
<p>Kálmán mosolygott és szeliden felelt:</p>
<p>– Nekem? semmi bajom sincs, kedves jó anyám! Köszönöm, hogy
kérdezted; nincs semmi bajom.</p>
<p>– No de mégis. Miért vagy hát olyan halavány? Bizonyosan ez a
rossz városi lég árt neked nagyon. Jó is lesz, ha ma kimégy édes
atyáddal falura; ott kinn maradhattok egy pár hétig; az neked jót
fog tenni.</p>
<p>Kálmán elkomorult.</p>
<p>– Ma nem mehetek édes anyám: a physicum muzeumba új villanygép
érkezett, azt fogják ma a tanárok mutatni, oda igérkeztem.</p>
<p>– Oh bizony te azt megláthatod majd máskor is; lásd, odakinn
most rajzanak a méhek; te azokkal úgy szerettél máskor pepecselni;
a lugos is virágzik, tele van jázminnal és jerichoi rózsával, te
úgy szerettél máskor az alatt üldögélni, dolgozni.</p>
<p>– Majd szeretni fogok ott lenni ismét, kedves anyám; de ma nem;
most nem.</p>
<p>– Hátha én kimennék, engemet sem kisérnél ki?</p>
<p>– Holnap igen, kedves anyám, de ma itthon kell maradnom.</p>
<p>Kálmán újra fölvette kalapját kezébe s szobájába indult.</p>
<p>Atyja egyszerre odafordult s útját állta. Szigorú, merev arcza,
melynek szemei nem mozdultak, de ajka reszketett, megdöbbenté az
ifjut.</p>
<p>– Én tudom, hogy miért akarsz ma itt maradni, szólt hozzá
erőltetett szilárdsággal.</p>
<p>És megfogta fia kezét erősen.</p>
<p>– Mindent tudok!</p>
<p>Megdöbbentő volt látni, hogy az eddig halvány arczú ifju vonásai
hogy elevenültek fel lassankint e lesujtó szóra, arcza hogy pirult
fel, fejét hogy emelte magasra.</p>
<p>– Ugy – jól van… Ezt felelé atyjának.</p>
<p>– Te meg akarod öletni magadat, hogy megölj engem. <span class=
"pagenum"><a name="Page_238" id="Page_238">-238-</a></span></p>
<p>– Az megtörténhetik, felelt vissza a fiú.</p>
<p>– Meg akarod magadat öletni egy leányért, kit az én halálos
ellenségem a szeméten szedett fel; ellenem való gyűlöletben
nevelt.</p>
<p>– De a kit én szeretek… szólt az ifju s magasztos arczának
ragyogása legdicsőbb védelme volt annak, a kit bántottak
előtte.</p>
<p>Malárdy arczán sötétkékre dagadtak az erek, egész hálózatát a
hajszálereknek látni lehete e pillanatban szép férfias orczáin,
annyira, hogy neje megdöbbenve lépett hozzá, engesztelőleg
simogatva férje homlokát s csendesen suttogá fülébe:</p>
<p>– Szelídebben szólj. Ne ijeszd meg, ne ejtsd kétségbe, ha
szereti azt a leányt, ne szólj felőle rosszat.</p>
<p>– Igazad van. Igazad van, susogá Malárdy, magához térve első
indulatából. Igaztalan voltam ahoz a leányhoz. Nem úgy akartam
mondani, Kálmán. Ő meglehet, hogy tisztességes, jámbor személy.
Boldog lesz vele, a ki valaha elveszi. Nem tudok felőle semmi
rosszat. De gondold meg azt: te, egy Malárdy, a ki ennek a névnek
utolsó hordozója vagy, mert én nemsokára leteszem azt már; – kiben
még egyedül van minden reményem, a ki előtt tárva áll a világ, hogy
választhass magadnak méltó párt a legbüszkébbek közül; te
összekötnéd fényes nevedet egy névtelen, rangtalan, ismeretlen
eredetű személylyel; de ez mind semmi; te jól tudod, hogy amaz
ember, ki azt a leányt felnevelte, engemet hogyan átkozott meg
egykor; ha nem tudnád, kérdezd meg a legutolsó hajóst: elmondja,
annyira ismeretes az mindenki előtt; és te beteljesítenéd azt
tulajdon apádon, mit másik testvéred még félbenhagyott, belém
döfnéd az átok ördögszarvait egész a szivem mélyéig? hogy azt
mondanák az emberek, ime megalázták Malárdy Ferenczet Gutai
Thaddeus lábai alá tulajdon gyermekei, és kaczagna rajtunk az egész
világ. De ne gondolj én velem: ne törődjél azzal! élek én, vagy
meghalok, megáldalak-e vagy megátkozlak? De gondolj <span class=
"pagenum"><a name="Page_239" id="Page_239">-239-</a></span> arra,
hogy egykor gyermekeid lehetnek és azok meg fogják vetni anyjukat
és pirulva fordulnak el apjuktól, ki nekik a porba vetette a
bölcsőt.</p>
<p>Kálmán derült szemekkel tekinte atyjára. Ezen szemekben szánalom
volt. A nagy, hatalmas Malárdy mint elővette ékesen szólását, hogy
legutolsó alattvalóját, a kinek még parancsol, egyetlen gyermekét
legyőzze. Hasztalan munka volt az is.</p>
<p>– Egy szavadat sem czáfolom meg atyám; de szeretem azt a leányt;
és szeretni fogom holtig.</p>
<p>Malárdy hevesen toppantott.</p>
<p>– S ha én parancsolom, hogy elhagyd!</p>
<p>Kálmán a legnagyobb nyugalommal válaszolt:</p>
<p>– Akkor először történnék meg ez életben, hogy szavadat nem
fogadnám.</p>
<p>Malárdy tántorgott, a feje kezdett szédülni, neje érzé, hogy a
kéz súlyos kezd lenni, mely vállára támaszkodik.</p>
<p>– Kálmán, Kálmán! suttogá a mostoha.</p>
<p>A fiu odalépett atyjához és megcsókolá annak kezét, azután
engesztelően szólt neki:</p>
<p>– Ne beszéljünk ma erről atyám; ma nagyon ingerült vagy. Majd
holnap.</p>
<p>Malárdy rámereszté fiára kisértetien kiülő szemeit; úgy nézett,
mintha amaz antik márványszobrok egyike kezdené el egyszerre
szemeit forgatni.</p>
<p>– Holnap úgy-e? Azt tartod: holnapig nagy idő van. Te még ma
vívni akarsz s holnap beszéljen veled, a ki tud; úgy-e ezt
gondolod?</p>
<p>– Az meglehet, felelt az ifjú fagyosan.</p>
<p>– Az nem fog meglenni!</p>
<p>– Az imént beszéltél atyám a Malárdy név büszkeségéről;
emlegetted előttem számtalanszor őseink szeplőtlen nagy hirét és
most azt mondod, hogy egy Malárdy bújjék el kihívó megbántója elől
és gyáva legyen akkor, midőn bátorsága felől kérdezősködnek; ilyen
arcz nem <span class="pagenum"><a name="Page_240" id=
"Page_240">-240-</a></span> illenék a Malárdy ősök képcsarnokába,
kik mind kardosan vannak ott lefestve.</p>
<p>– Azok bátrak voltak ott, a hol kellett, kiálta közbe hevesen az
apa, ontották vérüket hazájukért, hitükért, fejedelmükért, lelkük
meggyőződéseért; de nem egy hitvány asszonyszemélyért! Ha unod a
pályát, melyen eddig jártál, légy katona: nem bánom; ott akad módod
családod bátrainak történetét folytatni, vagy ha kell, dicsően
bevégezni; ha elesel csatában, megsiratlak, megtisztelem halálodat,
azt mondom, méltó fiam voltál; de a párbajvívót, a hetvenkedőt, a
kötények bajnokát megvetem, nyomorult, haszontalan embernek tartom,
s ha van fölötte hatalmam, bezárom és vigyázok rá, mint olyan
gonosztevőre, a ki egyúttal bolond is…</p>
<p>Kálmánt e szavak a végsőre vitték. Nem engedé magát jó mostohája
által elcsitíttatni, hevesen felelt vissza atyjának:</p>
<p>– Tehetsz velem, a mit akarsz; bezárhatsz, börtönt csinálhatsz
házadból számomra, csúffá tehetsz az egész világ előtt, mondhatod
ellenfelemnek, hogy gyáva vagyok. Én fogom tenni azt, a mit egy rab
tehet, hogy börtönéből kiszabaduljon; s nem lesz más gondom, mint
hogy azt felkeressem, a kivel ma kellene találkoznom, és nem fogom
neki megbocsátni azt, a mit az ellen vétett, a kit én szeretek. Azt
pedig szeretni fogom, és elhagyok érte apát, anyát és minden
rokonomat; levetem magamról a Malárdy nevet, ha az szégyenli magát
ő mellette, és felveszem az ő nevét, azt fogom viselni és büszke
leszek rá; tudni fogok érte élni, tűrni, szenvedni és dolgozni, s
ha kell, tudni fogok érte meghalni…</p>
<p>A mostoha látta Malárdy arczának szertelen elsápadását, látta,
mint szorulnak össze görcsösen öklei, s rémülten veté magát Kálmán
elé, erőszakosan betuszkolva őt a mellékszobába, rázárta az ajtót
és a kulcsot eltette keblébe.</p>
<p>Azután ismét visszatért, hogy férjét engesztelje; az nem szólt
most semmit; kalapját, pálczáját kereste s neje <span class=
"pagenum"><a name="Page_241" id="Page_241">-241-</a></span>
kétségbeesett unszoló kérdésére, hogy hová indul? azt felelte:</p>
<p>– Azt én tudom.</p>
<p class="center">* * *</p>
<p>Malárdyné bezárta fiát a szobába, azzal az erős szándékkal, hogy
nem is fogja őt onnan kibocsátani, míg az a verekedő valamerre el
nem tisztul innen a városból. Ez ötlet jellemzi a derék
asszonyságot. Ő igen rendén találta mostoha fián olyszerű
zsarnokságot elkövetni, a minővel makranczos kis fiukat szokás
megtörni, midőn annak élete forgott veszélyben. Ő meg fogja
mutatni, hogy tud parancsolni Kálmánnak és túlteszi magát az illem
és lovagiasság bolondos törvényein, nem fogadva el más
kötelezettséget, mint melyet az anyai szeretet szabott eléje.</p>
<p>Nem iparkodott őt többé engesztelni, nem beszélt hozzá; –
őrizte.</p>
<p>Leült ismét kerekes rokkája mellé és eresztette tovább az
elszalasztott szálat; az orsó pörgött, pörgött oly csendesen,
mintha semmi sem történt volna a háznál.</p>
<p>Még soká pörgött volna az orsó oly csendesen, ha idegen léptek
nem hangzottak volna ismét a folyosón. A házi kutyák majd lehúztak
valakit odakinn; pedig különben olyan jámborok voltak, soha sem
bántottak senkit.</p>
<p>Malárdyné már föl akart kelni, hogy kinézzen az érkező elé,
midőn az már be is lépett az ajtón.</p>
<p>Csak úgy barátságosan, nem is koczogtatva, mintha a házhoz
tartozott volna.</p>
<p>A házi asszony rábámult. Egészen idegen volt rá nézve ez
arcz.</p>
<p>– Mit akar az úr? Kit keres? kérdé tőle kitelhető
mogorvasággal.</p>
<p>– Én báró Kadarkuthy Viktor vagyok; szólt az idegen, gőgösen
billentvén egyet termetén, a mi inkább leereszkedés, mint tisztelet
akart lenni.</p>
<p>Ez nyilván nem tudja, hogy egy Malárdy házában hogy szokás
köszönni? A rokkán ülő aszszonyság nem ád neki <span class=
"pagenum"><a name="Page_242" id="Page_242">-242-</a></span> valami
magas fogalmakat a család rangbeli állása felől. Kisvárosi
lateinerhad: gondolja magában.</p>
<p>Malárdyné pedig épen olyan neki való asszonyság volt, a kinél
jobban, ha egész Magyarországot felkereste légyen, sem találhatott
volna emberére.</p>
<p>A derék matróna megállítá rokkája kerekét, az orsószárnyba egy
lyukkal feljebb dugta a kapcsot s akkor kérdezé:</p>
<p>– Az úr az a Kadarkuthy Viktor? – Mit akar?</p>
<p>– Én vagyok az. Én keresem Malárdy Kálmán urat.</p>
<p>– Mért keresi?</p>
<p>– Egy kis beszédem van vele; szólt ez lovagkorbácsa gombját
nyakravalójába dugdosva.</p>
<p>– Mondja el nekem; majd én átadom neki.</p>
<p>– Az nem lehet, asszonyság, azt csak neki magának mondhatom meg.
– Ez question d’honneur.</p>
<p>– Magyarul beszéljen, mert én nem értek másformán.</p>
<p>– Ez becsületbeli kérdés. Ő engem megsértett.</p>
<p>– Ha megsértette, menjen a szolgabiróhoz.</p>
<p>Viktor e szóra véghetetlen megvető arczfintorítást csinált, a
miben vastag ajkai különösen segítségére voltak.</p>
<p>– Ezt nem lehet asszonyságokkal elvégezni. Kérem, merre van
Malárdy Kálmán úr?</p>
<p>– Azzal nem beszélhet az úr.</p>
<p>– Nem beszélhetek, miért nem?</p>
<p>– Mert én nem engedem.</p>
<p>– Furcsa! Asszonyság nem engedi. De én akarok vele beszélni.</p>
<p>Malárdyné ezalatt lebontotta a szalagot guzsalyáról s a szép
fehér lent levette róla.</p>
<p>– Nem beszélne az úr egy kicsit lassabban, ha szépen kérném?</p>
<p>– Épen nem. Engemet megsértett az úrfi és én elégtételt akarok
kapni.</p>
<p>– Elégtételt? No majd mindjárt.</p>
<p>Malárdynénak igen szép hosszúnyelű kecske-rokkája <span class=
"pagenum"><a name="Page_243" id="Page_243">-243-</a></span> volt, a
guzsalya esztergályos munkával czifrára kikanyargatva, felül
elefántcsont gombbal, alul hasonló srófolóval.</p>
<p>Ezt a czifra guzsalynyelet csendesen kicsavargatá helyéből a
derék matróna s még egy párszor kérdezé ezalatt: «elégtételt akar
az úr kapni, elégtételt?»</p>
<p>Akkor azután egyszerre kezébe kapta a guzsalynyelet s eléje
állva a vándor lovagnak, rákiálta rettenetes hangon:</p>
<p>– Azt mondom már most az úrnak, hogy kitakarodjék innen a
házamból ebben a pillanatban, mert most mindjárt úgy megrakom két
oldalra ezzel a guzsalynyéllel, hogy elég lesz egész életére, s
nekem be se tegye a lábát az én küszöbömön többet, mert én
leforrázom, megsodrófázom; s akkor aztán mehet elégtételért akár a
Pontius Pilatushoz!</p>
<p>A lovag nem várta be ezt a veszedelmet. Fogalmai közől hiányzott
az a pont, hogy mit csináljon olyankor egy gentleman, ha egy
harczias asszonyság találja megtámadni egy szál guzsalynyéllel? A
rémületlen vitéz úgy megrettent e veszedelmes támadástól, hogy egy
hátrafelé lépéssel elérte az ajtót; azon, mintha kilőtték volna,
kiosont, s három lépéssel végig lépve a folyosót, iparkodott
menekülni az utczára; s ott is futott odább, attól tartva, hogy jön
a háta mögött ama felbőszült szittya amazon a guzsalynyéllel s üti
a meggyszín frakkot hátul.</p>
<p>A mint azonban a szegleten bekanyarult, az ablakot belül
megzörgette valaki rá. Feltekintett: Kálmán volt ott, szobájába
bezárva. Az ifju francziául szólt hozzá, hogy a csődülő népség ne
értse.</p>
<p>– Demain, sur l’ile. Je suis prisonnier aujourdhui.</p>
<p>– J’y serais: mormogá vissza az üldözött lovag s futott, a merre
kevesebb nép volt az utczán. <span class="pagenum"><a name=
"Page_244" id="Page_244">-244-</a></span></p>
<h2>A FURCSA EMBER HAGYOMÁNYA.</h2>
<p>Malárdy Xavér Ferenczet látták az emberek hajadon fővel végig
sietni az utczán.</p>
<p>Valami hiányzik fejéről, talán fejéből is?</p>
<p>Mi lelhette? gondolá mindenki, a ki utána nézett; hát még midőn
látták őt megállni Gutai Thaddeus ajtaja előtt, azon férfinak
ajtaja előtt, a ki ujjával keresztül mutatott a nagyratörő férfi
útján, és az elbukott ez ujjnak árnyékában.</p>
<p>Valóban benyitott az ajtón és belépett rajta. Ki hinné, ha
szemeivel nem látta volna? ott felkeresé a lelkész szobáját: az
zárva volt, zörgetett rajta; belülről kinyitották. Az elforduló
ajtó két halavány arczot mutatott be egymásnak: Malárdy és Thaddeus
arczait.</p>
<p>Mind a két férfi ősz volt már, mint a hattyú, mindkettő
összeroskadt termetű; de a mint egymással szemközt állottak,
egyszerre kiegyenesedett mindkettő termete; átváltozott
mindkettőnek arcza; a nemes úr gladiator szobraként magasult fel,
ki végső erejével jött ki a circus fövenyére, vitézségének puszta
emlékében bízva; nagy kopasz homloka annyi büszkeséget tudott még
viselni; míg az ősz pap, hosszú kétfelé omló hajával, úgy állt vele
szemközt, mint egy agg oroszlán, a kit még egyszer fölvertek
fektéből, s ki még egyszer fölemeli fejét szabad berkeinek
oltalmazására.</p>
<p>Csak az első pillanat volt az, csak az első szemtalálkozás
hatása: a két férfi egymásra nézett és eszébe jutott mindkettőnek,
hogy ő apa; és ez a gondolat letörte őket, jobban, mint az idők
tevék, ők nem fognak egymással küzdeni többé.</p>
<p>– Elvégeztetett… szólt rekedt, alig hallható szóval Malárdy a
paphoz, midőn szobájába lépett. Elvégeztetett, ismétlé újra a
kiszenvedett megváltó végszavát. Beteljesült <span class=
"pagenum"><a name="Page_245" id="Page_245">-245-</a></span> rajtam
minden átkod. Ott fekszem, a hova sujtottál, a porban. Most jer és
feküdjél mellém te is.</p>
<p>A nemes úr alig birta magát tartani a lábain, Gutai egy széket
tolt elé, hogy üljön le; nem fogadta el.</p>
<p>– Nem uram, lássad, hogy tántorgok előtted, meglehet, hogy le is
fogok roskadni. Meglehet. Te akkor se emelj fel; lesz okod magadnak
is elesni. Kiittam a keserű poharat fenékig, az utolsó cseppig;
azért jöttem hozzád, hogy megmondjam, ime örülj.</p>
<p>– Hogyan örülnék én a bánatos arcznak? kérdé szeliden a
lelkész.</p>
<p>– De örülj az enyimnek. Kívántad, hogy ilyen legyen. A te kezed
sújtott, a te füled örüljön a jajdulásnak. Kívántad, hogy meg
legyek alázva, – megalázott embert látsz bennem; szegénynek
óhajtál, az vagyok. Tiszteletben töltém egész életemet,
gazdagságban, úri jólétben; házakat építék, kerteket ültettem,
nyomorultakat segíték fel, kórházakat alapítottam; és most késő
vénségemben tanulom ismerni, mi a nélkülözés? házaimban idegenek
laknak, kerteim bokrai közől ismeretlen arczok tekintenek ki rám, a
szegények, kikkel jót tettem, nem ismernek rám, nehogy visszakérjem
tőlük, a mit adtam, s megeshetik rajtam, hogy végső nyavalyámat
majd abban a kórházban fekszem végig, melynek alapítói közt az én
nevem áll legfeljül.</p>
<p>– Oh uram…</p>
<p>– Mit sem tesz: ezt nem érzem már; de megütötte az átok
gyermekeimet is.</p>
<p>A főúr hangja itt szokatlanul reszketni kezdett: szünetet kelle
tartania, hogy tovább folytathassa.</p>
<p>– Volt egy szép leányom, a kit lelkem büszkeségének tartottam;
most nincs. Ki tudja hová lett? Mely parton temették el hideg
tetemeit?</p>
<p>A lelkész eltakarta arczát kezével s halkan susogá:</p>
<p>– Nekem is volt egy fiam…</p>
<p>– Úgy-e a fiú még kedvesebb, mint a leány? Abban <span class=
"pagenum"><a name="Page_246" id="Page_246">-246-</a></span>
találtam én is vigasztalást; még maradt egy fiam; derék, jószivű,
eszes gyermek; most már felnőtt ifju; akárki büszke lehetne rá; én
is az vagyok.</p>
<p>– Méltán, szólt közbe a lelkész, ő ismerte legjobban az
ifjut.</p>
<p>– Kegyelmed ismeri őt. Akaratom ellen sokszor találkozott vele
ama társaságban, a hol okos emberek verseket szaporítanak. Ha látta
őt, ha beszélt vele, tudhatja, mi szelíd, mi engedelmes fiú volt ő;
nem sértett soha senkit, kitért a haragvók útjából; sokról le
tudott mondani; kevélységet, daczot, haragot nem tartott szívében.
Ugy-e ilyen volt?</p>
<p>– Valóban az volt; helyeslé a lelkész.</p>
<p>– Mai nap a szelid ifju nekem: atyjának, – a rettenetes Malárdy
Ferencznek, ki míg százezer ember ura volt, ellenmondást nem tűrt,
s midőn egyetlen ember ura maradt, fiáé, arra maradt minden hatalma
– nekem mondá azt, hogy szómat nem fogadja, hogy kitagad szívéből
és tenni fogja azt, a mit ő akar.</p>
<p>Thaddeus a kétkedés bámulatával tekinte a beszélőre.</p>
<p>– És tudja-e kegyelmed, hogy mit akar? meg akarja magát öletni
egy verekedő keze által, a ki tízszerte ügyesebb és erősebb, mint
ő. Párbajt akar vívni az én tilalmam ellenére, olyan párbajt, a hol
egynek halva kell maradni, és az ő lesz, a ki ott marad, és én nem
tudom őt megszabadítani, mert azt mondja, hogy ha ma nem, évek
mulva is fel fogja keresni azt az embert, és én elhiszem, hogy azt
fogja tenni.</p>
<p>– Irtózatos!</p>
<p>– Nem az az irtózatos: hanem az, a mi ezt okozza. Egy este
nyilvános utczán meg akart csókolni egy korhely egy fiatal
leánykát; az én fiam védelmezte a lányt, a bántót megsérté; az a
bántó volt pedig Kadarkuthy Viktor.</p>
<p>– Ismét ő?</p>
<p>– Nem segítene semmit a veszélyt a hatóságoknak feljelenteni; –
mert Kálmán keresné fel amazt, mert Kálmán <span class=
"pagenum"><a name="Page_247" id="Page_247">-247-</a></span> meg nem
bocsáthatná neki azt soha; mert ő szereti azt a leányt, a kit
bántott a korhely.</p>
<p>Thaddeus agyában zavarodni kezdtek az eszmék.</p>
<p>– Nem értesz-e még engem? kérdé most fölemelt hangon Malárdy.
Nem tudod-e még most sem, hogy miről beszélek? Nem tudod, ki volt
fiamnak szerelmese?</p>
<p>– Hogy tudnám én? kérdé Thaddeus csodálkozva.</p>
<p>– Oh tudós ember! kiálta fájdalmas gúny hangján a nemes úr, a
ház ég fejed fölött és te nem érzed melegét. Az a te leányod,
Lila…</p>
<p>A lelkész arcza fehér lett, mint a fal. Elég lélekerővel bírt
nem szólni semmit; nem sóhajtani; de a nyíl talált. Hűtlen,
hálátlan a szerelmes leány azokhoz, a kik őt legjobban szerették,
szülőihez; nem kérdi, kit szeressen, tőlük, s nem mondja meg nekik,
hogy ha szeret. Keserű ironiája a sorsnak! Gutai Thaddeus átkot
vetett Malárdy Ferencz gyermekeire s saját szerettei, fia és
fogadott leánya kezet fogtak azokkal, hogy ők is osztozzanak
abban.</p>
<p>És a balsorsnál, mely e szerelmet követte, sokkal inkább fájt
Thaddeusnak az, hogy az ő növendékei oly közönynyel vannak hitük
iránt, hogy nem gondolnak arra, milyen rettentő űr van azon a
téren, a hol Malárdy a fatemplomot lerontatá, mely Malárdyt és
Gutait, a két hitfél fejét, egymástól elválasztja; hogy mily
átkozott tusa harczoltatott annyi éven át vérrel, könynyel és
szenvedésekkel egy erős meggyőződésért; hogy ezt elfeledték a
gyermekek; az apák még benne éltek, a gyermekek már nem értik.</p>
<p>Béke volt már a két fél közt; vallásért nem haragudtak az
emberek többé egymásra; a szerető szívek nem kérdezék egymástól:
«pápista vagy-e, vagy kálvinista?»</p>
<p>Gutai Thaddeus szomorúan néze Malárdyra. Gondolá magában: «mi
ketten fölöslegesek vagyunk a világon».</p>
<p>Az Isten intése világot adott az agg lelkébe. Annyi éven át nem
látott és most kezde látni.</p>
<p>Ez új fény azt mutatá neki: «ti harczban éltetek egymással,
<span class="pagenum"><a name="Page_248" id=
"Page_248">-248-</a></span> haragot támasztottatok az égbe vezető
út miatt; íme én szerelmet támasztok a haragból és ez vezet az
idvességre».</p>
<p>– Elvégeztetett! valóban elvégeztetett, mondá Gutai Thaddeus; és
azután még egyszer elmondta azt a szót, és azzal hanyatt esett
végig a padlón.</p>
<p>Az emberek az útczán megint látták végig futni hajadon fővel
Malárdy Ferenczet, az előlutól találtaktól kérdezgetve: hol lakik
itt egy orvos, vagy borbély? a lelkészt megütötte a szél. Pedig, én
Istenem! milyen jól tudhatta a városban a járást; hiszen uralkodott
benne mennyi ideig!</p>
<p>Csakugyan talált is egy orvost valahol, azt vitte sietve érvágó
eszközeivel a lelkész lakára.</p>
<p>Mire odaért, már akkor eszméleténél volt Gutai. Mintegy öt-hat
férfi volt jelen szobájában, az egyház alsóbbrendű szolgái; ágya
lábánál egy még nálánál is halaványabb alak térdelt: fogadott
leánya.</p>
<p>A leány megrettent, midőn Malárdyt az orvossal belépni látta,
szívén egyszerre villámlott keresztül az a gondolat, hogy Thaddeus
balesete az övével van kapcsolatban s remegve nézett gyámatyja
felnyíló szemeibe.</p>
<p>Azok mosolyogva tekintének reá.</p>
<p>Most is mosolygott rá, miként azelőtt mindig. Szívének ő adta a
haláldöfést, de azért most is szerette őt; és azután nem is
vádolhatá semmivel: mit tehet a fiatal szív arról, hogy kifakad?
Ifjú virágnak, vén fának az a sorsa. Amazt a napsugár kinyítja, ezt
a szél ledönti.</p>
<p>Thaddeus odainté a lánykát magához s kérte halk hangon, hogy
fogja meg kezét; az ő keze már úgy reszketett.</p>
<p>– Menj gyermekem át lelkésztársamhoz; mondd neki, vegye fel
palástját, kösse fel övét, s hozza el magával hozzám a szent bort
és kenyeret, mert áhítom azt.</p>
<p>A leány reszketve tekinte szét a körülállókon, azok hallgattak
és utat nyitottak előtte. Senki sem magyarázta <span class=
"pagenum"><a name="Page_249" id="Page_249">-249-</a></span> neki a
mondást. Ő hallgatva távozott el s csak odakünn kezdett el sírni,
hogy benn meg ne hallják.</p>
<p>Ekkor az egyházfit kérte Gutai, hogy nyissa fel szekrényét és
keresse fel abban ama bádogtokot, melyben végrendelete áll.</p>
<p>Az okirat le volt pecsételve; tartalmát nem kelle a tanúknak
ismerni, a kik azt kívülről aláírásaikkal megerősíték. Azután félre
vonultak mind a tornáczba; Malárdy és az orvos egyedül maradtak
Tháddeval.</p>
<p>A lelkész nem engedett magán eret vágatni. «Szükségtelen ez»,
mondá. «Egy óráig fogok még élni, nem tovább, azt ne töltsük
haszontalan kísérletekkel.»</p>
<p>Azzal Malárdyhoz fordúlt.</p>
<p>– Vége van ennek, uram. Mi ketten fölösleges emberek vagyunk e
földön; az ki vagyon ránk mondva. Boldogabb én, kit előbb magához
szólít az Úr. Én nemsokára az ő orczája előtt állok. Meghajtom
fejemet. Legyen meg szent akaratja. Egy óra még, és azután amoda
túl leszek. Uram, Malárdy Xavér Ferencz, amottan túl nincs a hívők
között felekezet, ott nem kezdjük újra a harczot; ott kezeink nem
fogják fenyegetni egymást és abból csak egy óra van még hátra.</p>
<p>Malárdy elérté a haldokló szavait s közelebb lépett ágyához és
megfogta a lelkész kezét: azt a kezet, mely őt megátkozá, mely őt
úgy megverte, és megszorítá azt.</p>
<p>A lelkész szemében köny volt.</p>
<p>– Ne szálljon le a nap a te haragoddal: hörgé elérzékenyült
hangon.</p>
<p>Malárdy szilárd hangon mondá:</p>
<p>– Együtt fektetett le bennünket a sors; te korábban alszol el:
aludjál békével; nem hívogatlak.</p>
<p>– Köszönöm, köszönöm.</p>
<p>– Vétettem ellened, szenvedtem miattad; ne vádolj be odafenn az
én bírám előtt.</p>
<p>Thaddé felemelé szemeit. <span class="pagenum"><a name=
"Page_250" id="Page_250">-250-</a></span></p>
<p>– Bocsásd meg bűneinket, mint mi is megbocsátunk ellenünk
vétetteknek.</p>
<p>E pillanatban jött a lelkész, kit az egyház fiatalabb társul
rendelt Thaddeus mellé, arany kelyhet s a fehér selyemmel letakart
tányért hozva kezében, a szent vacsora jelvényeit.</p>
<p>Azokat letevé az asztalra, s akkor Thaddeus elé lépve, egy
levelet vont ki öve mellől.</p>
<p>– E levél az öreg báró Kadarkuthy küldeménye, ki ezt
végrendeletben hagyta főtisztelendő Gutai Thaddeus uramnak, azon
világos parancsolattal, hogy ez mindazon óráig a lelkészi
hivatalban legyen letéve, a míg a főtisztelendő úr a végső szent
vacsorát felvenni nem kívánja. Mert olyan kincs van ebben a
Gutai-családnak hagyományozva, mely azt egyszerre gazdaggá teendi,
de melyet csak a végső vigasztalás órájában lehet a főtisztelendő
úrnak gyönyörűségére fordítani.</p>
<p>A segédpap nem igen nagy szónok volt; a haldoklóra nem látszott
hatni dialecticájával. Thaddeus inte neki, hogy ne szóljon.</p>
<p>– Az én kincseim nem e világból valók. A mit magammal elviszek,
kevés az és szegény kincs, mint a milyennel a koldusok kelnek útra.
Hiú dolgokról miért szólnánk még sokáig?</p>
<p>– Nekem kötelességemmé van téve, szólt a segédlelkész, hogy így
cselekedjem.</p>
<p>Azzal feltöré Kadarkuthy hagyományának pecsétjét s annak
összehajtogatott tartalmát átnyújtá Thaddeusnak.</p>
<p>Az ősz pap szemei még most is oly tiszták voltak, hogy szemüveg
nélkül tudott olvasni.</p>
<p>Megismeré az öreg Kadarkuthy báró szétszórt vonásait, kivel
régente levelezésben állott.</p>
<p>A körülállók feszült figyelemmel lesték a lelkész arczvonásait;
legtöbben azt hitték, hogy az átvett irat valami nagyszerű
adományról szóló levél lehet. De mi hasznát vehetné annak egy
haldokló? Egy haldokló, ki gyermekét maga előtt látta meghalni.
<span class="pagenum"><a name="Page_251" id=
"Page_251">-251-</a></span></p>
<p>És íme, a mint a pap ama levelet végig olvasá, arczvonásaira
valami csodálatos öröm fénye szállott alá, hasonlatos azon
glóriához, mely a dicsőültek arczait környezi.</p>
<p>Szemei könyekben úsztak, midőn azokat az ég felé emelte s ajkait
egy hosszú, lélekenyhítő sohajtás hagyta el.</p>
<p>A rejtélyes levelet mindkét reszkető kezével oda szorítá
szívéhez, és ezután megcsókolá s ismét elolvasta. Az üdv sugára
reszketett minden vonásán. Így mosolyog az igaz ember, ki súlyos
terhet szerzett lelkére s bűnbocsánatát hallja az égből.</p>
<p>A furcsa ember levelében ez volt:</p>
<p>«Nagytiszteletű uram!»</p>
<p>«Furcsa az ember, míg eleven; de még furcsább, ha meghalt.
Tanácsolom nagytiszteletű atyaságodnak, hogy még a halottaknak se
higyjen, mert a jámbor embert még azok is megcsalják. Kegyelmed
szemei látták meghalni egyetlen fiát és megsiratták őt; sőt még tán
most is siratják. Az pedig nem vált hallá, hanem kiuszék a csöndes
éjszakán a partra, még ugyanazon éjjel azt a tréfát követte el,
hogy megszökteté menyasszonyát a Malárdy-kastélyból. Jelenleg a
Bükk közepén laknak, nem tud felőlük rajtam kívül senki. Egy kis
falu van az erdő közepén, olyan kicsi, hogy még a mappán sem
lelhető; de a miskolczi vásáron megmondják a szénégetők, hol van?
ennek neve Barátfalva. Barátfalván van egy lévita: pap, rector és
kántor egy személyben; a népség nagyon szereti, mert igen derék,
okos és becsületes ember. El is vitték volna már tízszerte
jövedelmesebb ekklézsiába is rectornak, s a milyen tudományos,
lelkésznek is könnyen felszenteltethetné magát; de ő mind a kettőt
visszautasítja, és nem akar kimozdulni a barátfalvi levitai lakból
propter certum quoniam. No hát ez a levita a kegyelmed Lőrincz fia;
ennek a felesége Malárdy Ferkó Hermina leánya; van egy fiuk is,
Géza. Azt mondják, hogy igen jól élnek egymással és nagyon
boldogok. Ezt komolyan mondám, és kegyelmeden kívül soha senkinek.
Ezzel Istennek ajánlom <span class="pagenum"><a name="Page_252" id=
"Page_252">-252-</a></span> magunkat: ha kegyelmed utánam jön a más
világra, tudakozódjék felőlem; meglehet, hogy nekem igen rossz
szállásom lesz ott; ha lehet, legalább annyit eszközöljön ki, hogy
ne én fűtsem a poklot, inkább fűtse nekem más, mert az igen alávaló
hivatal; kegyelmedre bizonyosan hallgatni fognak.</p>
<p class="right">Kadarkuthy.»</p>
<p>A lelkész arczán valami földöntúli öröm mosolya derengett. Ez
már valami volt a boldogabb élet gyönyöreiből.</p>
<p>Jól mondá ama különös ember: olyan kincset fog neki adni halála
óráján, mely egy órára boldogabbá teendi őt, mint volt egész
életében.</p>
<p>Egyetlen fiát élőnek tudja és boldognak.</p>
<p>Többszörösen ajkaihoz szorítá a levelet, melyben az irva volt s
gyönyörtől elfulladt hangon rebegé: «Én Istenem, mily boldoggá
tettél engem!»</p>
<p>De senkinek sem szólt öröme okáról, sem Malárdynak, sem fogadott
leányának.</p>
<p>Az erős férfiú lelke erős volt még halála órájában is. Abban az
órában, melyben oly boldog lett, tudott lenni igazságos.</p>
<p>Odainté segédlelkész társát; a levelet összehajtogatá s kérte,
hogy zárja azt egy külön borítékba, ezt ismét lepecsételve jól.</p>
<p>Azután a borítékra ezt a czímet iratta:</p>
<p>«Nagyságos báró Kadarkuthy Viktor úrnak».</p>
<p>És azzal a levelet az egyházfira bízta, hogy keresse fel azzal a
czímzett urat és adja át neki tüstént.</p>
<p>Mit cselekvék?</p>
<p>Azt a mit tett volna máskor. Fiát, kinek élethire egy percz
előtt az üdvvel hozta közelségbe, kiszolgáltatá a halálrakeresőnek,
hogy megmentse általa Malárdy gyermekét, az ő általa
elátkozottat.</p>
<p>Halála órájában igazságot szolgáltatott saját szive fölött.
<span class="pagenum"><a name="Page_253" id=
"Page_253">-253-</a></span></p>
<p>Akkor kezét nyujtá ágya mellett álló ellenfelének, Malárdy
visszaszorítá azt.</p>
<p>– A mi harczunk be vagyon fejezve: ne vigyük le magunkkal a
haragot a sírba. Egykor én téged és családodat megátkozálak és
bizony átok volt az rajtad; im ez órában leveszem rólatok az átkot
és visszadugom saját keblembe, és bizony ott fog az maradni. A te
fiad, a te leányod ismét karjaid közé jutnak, az én fiam, az én
leányom pedig jajgatni fognak apjuk sírján, és nem találandnak az
egész világon egy pártfogóra, a holott mindenki üldözni fogja
őket.</p>
<p>Lila szótlanul rogyott le a lelkész ágya fejénél.</p>
<p>De nem rogyhatott a földre. Malárdy felfogta őt karjával.</p>
<p>És a mint letekintett e fájdalomban megdicsőült arczra, olyan
különös gondolatja támadt.</p>
<p>Azt mondta a haldoklónak:</p>
<p>– Leányod nem lesz árva, én jó atyja fogok neki lenni.</p>
<p>Gutai Thaddeus ránézett szótlanúl Malárdyra; – ha lehet
szemekkel megverni, úgy bizonyára lehet meg is áldani szemekkel; a
lelkész szemei a lányka arczáról Malárdyéra és onnan ismét
visszatévedeztek, arcza derülten mosolygott, ajkai csak rebegtek,
de nem szóltak.</p>
<p>E pillanattól fogva nem volt megátkozott család többé.</p>
<p>A segédlelkész odalépett Thaddeus fekhelyéhez a szentelt
kenyérrel és borral. E jelvények látása, mik hitvallása ismertető
jeleit képezik, még egyszer fellobbanták a lelkész szívében a
pislogó életlángot.</p>
<p>Öntudatos arczczal fogadá el társa kezeiből az utolsó
úrvacsoráját, s azután halk hangon elkezdé énekelni:</p>
<p>«Uram, ki lészen lakója a te szentséges hajlékodnak?…»</p>
<p>Mindig halkabb, mindig lankadtabb hangon éneklé tovább a
zsoltárt; a végső sor alig volt már egyéb ajkán, mint egy szótagolt
sohajtás:</p>
<p>«Az ilyen ember boldog bizonynyal».</p>
<p>És azután lehunyá szemeit és elkezde mosolyogni. <span class=
"pagenum"><a name="Page_254" id="Page_254">-254-</a></span></p>
<p>Olyan nyájasan, olyan szeliden mosolygott; úgy kiderült minden
vonása; – azt mondák, hogy most haldoklik.</p>
<p>Egyszer azután megszünt lélekzeni, a mosoly ott maradt arczán.
Azt mondák, hogy az a halál.</p>
<p>Ha ilyen a haldoklás, ha ilyen a halál: ki félne akkor
meghalni?</p>
<p>Oh de elébb élned kell úgy, hogy ha meghalsz, mosoly maradjon
arczodon!</p>
<p>Malárdy könyezett és ölébe takarva tartá Gutai Thaddeus
árváját.</p>
<p>Egy haldoklónak arcza többre megtanítja az embert, mint egy
élőnek beszéde.</p>
<p>Malárdy nem akará engedni, hogy a fiatal leányka a halottas
háznál maradjon; hanem azt semmi erő sem volt képes a halott mellől
eltávolítani.</p>
<p>Belefogózott annak hideg kezébe és el nem bocsátá azt.</p>
<p>Legiszonyúbb volt nála, hogy már nem sírt és nem szólt.</p>
<p>– Maradj tehát itt, szólt Malárdy és eltávozott.</p>
<p>– Öt percz mulva visszajött – neje kiséretében.</p>
<p>– Hoztam neked anyát… szólt a leánykához.</p>
<p>Lila kétkedve tekinte fel Malárdynéra s látta, hogy annak
szemeiben is köny van. A könyes szemek pedig megértik egymást.</p>
<p>És azon az éjszakán Malárdy Xavér Ferencz neje egy födél alatt
szunyadt a napok végéig Gutai Thaddeussal.</p>
<p>Malárdy Ferencz pedig, midőn ismét hazatért, egy levelet talált
asztalán, melyet vendéglői szolga hozott oda.</p>
<p>Felnyitá s bámulva olvasá legelébb is az aláirást, még nagyobb
csudálattal a levelet.</p>
<p>Az ifju báró Kadarkuthy Viktor intézte azt hozzá, tudatva vele,
hogy ő ezennel ünnepélyesen bocsánatot kér Malárdy Kálmántól s
megbánja, a mit Gutai Thaddeus leányával tett. Kálmánnal vívni nem
akar, az se keresse őt fel többet, mert ő e perczben elutazik, s a
hová megy, onnan meglehet, hogy ide nem vezet vissza út.
<span class="pagenum"><a name="Page_255" id=
"Page_255">-255-</a></span></p>
<p>Malárdy csudálkozott és nem magyarázhatta meg a dolgot.</p>
<p>Azt csak akkor érthette volna, ha tudhatá, mi volt azon levélbe
irva, a mit Gutai elküldött Viktornak?</p>
<p>Neki egy kő esett le szivéről. Annyit megsugott sejtelme, hogy
ez a haldokló pap utolsó műve volt. Tehát csakugyan hatalmában
állott annak az embernek épen úgy levenni az emberek fejéről az
átkot, a hogy rázudítni?!</p>
<p>Fia most is be volt zárva szobájába. Felnyitá az ajtót s oda
lépve hozzá, megölelte.</p>
<p>– Szabad vagy. Nem őrizlek tovább. Megbocsátok és szeretni
foglak. Ugy cselekedtél, mint becsületes emberhez és férfihoz
illett; tégy ezután is úgy, a hogy tiszta szived tanácsolja. Jobb
vagy nálamnál.</p>
<p>Kálmán nem tudott szólni az érzelemtől. Mit is szólhatott
volna?</p>
<p>Nem volt megátkozott család többé. A pap visszadugta az átkot
keblébe, s a papot most teszik a koporsóba.</p>
<p>Azokon, a kik idefenn maradtak, csak áldását hagyta.
<span class="pagenum"><a name="Page_256" id=
"Page_256">-256-</a></span></p>
<h2>VÉGSZÓ AZ ELÁTKOZOTT CSALÁDHOZ.</h2>
<p>A legújabb, különösen angol regényirók ellen azt a vádat
hallottam sokszor kimondatni, hogy az életnek nagyon hű
tanulmányozása által háttérbe szorítják az eszményvilágot.</p>
<p>Minthogy magam is ez iskola követője vagyok (mintegy hat év
óta), nem azon magasan álló szellemek, hanem saját csekélységem
védelmezésére a vádból nekem is jutó osztalék ellenében, felelek
valamit.</p>
<p>Költőnek az életet kell tanulmányozni, mert az élet a poézis;
nem az ideál lét.</p>
<p>Az ideál lét meghatározta a szépség kigyóvonalát; az élet
ugyanazt ezerfelé hajtogatja, idomítja, és az mindig szépségvonal
lesz.</p>
<p>Az eszményvilágnak van két alakja: egy jó, egy rossz, egy szép,
egy rút, egy ártatlan, egy bűnös; az életnek van millió.</p>
<p>Az idealismus megtanítja a költőt az alvó ember munkájára, a ki
álmokat teremt; az élet megtanítja őt az Isten művére, a ki élőket
alkot.</p>
<p>Azért legélvezetesebbek mindig azok a művek, mik az irónak saját
élményeivel vannak kapcsolatban.</p>
<p>Azt mondják, hogy így könnyű a költés, nem kell hozzá egyéb,
mint figyelmes szemlélődés, jó emlékezet és ügyes toll; míg amott
titokszerű áthevülés, merész képzelet és alkotó erő szükséges.</p>
<p>Azt felelem, hogy az élet poezisa többet kiván az ideál lét
költészeténél, mert az alakjainak korlátlan ura, kitűz <span class=
"pagenum"><a name="Page_257" id="Page_257">-257-</a></span> nekik
egy czélt, a mi felé azok egyenesen haladni tartoznak; ad neki
vért, kedélyt, gondolatot, a milyet akar; míg amannak élő alakjai
önakarattal birnak, s mégis csak a költő lelkesülése által élnek,
pedig azt a lelkesülést is ők idézik elő.</p>
<p>Az élet ezeroldalú árnyalatai nem lehetnek az íróra behatás
nélkül; kell, hogy azokra visszaemlékezzék; hogy midőn phantasiája
tervét kiegészíti, a minden egyes helyre külön odaillő alakok
eszébe jussanak.</p>
<p>Az események, miket e regényben leirtam, alapvonalaikban mind
igazak. Kevesen fogják már azokat ismerni, mert hiszen az újabb kor
jobban elfelejti a régi halottjait, mint gazdag örökösök eltemetett
ősüket. A vallási villongás, miután országosan lecsendesült, még
azután sokáig fentartá magát egyes hatalmasak akaratában. Erről a
mai időknek már fogalma sincsen.</p>
<p>És én nem tudom, hogyan van jobban, így a hogy most élünk, vagy
a hogy elődeink éltek? Nem voltak-e azok sokkal tiszteletre méltóbb
emberek, kik akkor egymással a hit ügyeiért küzdöttek, mint a
mostaniak, kik nem is tudják, hogy hisznek-e még valamit? Az akkori
szent fanatismus helyét felváltotta a mostani közöny.</p>
<p>Azért sokan nem fogják érteni azt, hogy mint lehetett egy keserű
átoknak, a mit ember kimondott, ember fejére leszállani? még pedig
az átkozóra úgy, mint az átkozottra?</p>
<p>A kor ingerültsége kimagyarázza azt.</p>
<p>Regényünk két hőse, a két ősz antagonista olyan kornak volt
képviselője, mely erős szenvedélyében egymást felemészteni
hivatott. – Csak e különös erők tusája adhatta meg a későbbi
nyugalmat a közéletnek, melynek akkor a hit volt főérdeke.</p>
<p>Nagyon egyszerűen kimagyarázza e küzdelem azon merész jelenetet,
melyet regényemben felhoztam, a midőn egy megye rendei egy
candidált kézművest választottak meg megyéjük főnökeül –
hitbuzgalmi daczból. Hogy e <span class="pagenum"><a name=
"Page_258" id="Page_258">-258-</a></span> főnök azután historice
igen derék ember lett, alacsony neveltetése daczára, azzal nem
magyarázni, csak enyhíteni kivánom e tényt, ami ugyanakkor több
megyében is megtörtént, nevezetesen Biharban a rendek egy olyan
férfit választottak meg alispánul, csupán azért, mert hitfélbeni
jelölt volt, a kit senki sem ismert, úgy hogy tisztújítás végén
felszólalának, hogy már most álljon fel **y az asztalra, hogy
lássák: ki ő?</p>
<p>A mint a két pártfőnök letünik a küzdelem szinhelyéről, az egész
beszélés iránya elhajlik, s én érzem, hogy történetem be van
fejezve. – Pedig még sok mondani való maradt a túlélt ivadék
sorsáról; a «barátfalvi levitáról», kit atyja üldözője előtt
felfedett, az ifjú költőről, kinek vágyai boldogabb jövőt igérnek;
de ezek már túl esnek e regény látkörén; s az elmult iránya nem
terheli őket. Talán, ha az ég időt és erőt enged hozzá, később az ő
eseményeiket is leirom, A viszonttalálkozásig maradok a t. közönség
mély tisztelője</p>
<p>Pest, 1858 jun. 29.</p>
<p class="right"><i>Jókai Mór.</i></p>
<hr class="chap" />
<p><span class="pagenum"><a name="Page_259" id=
"Page_259">-259-</a></span></p>
<h2>TARTALOM.</h2>
<ul class="TOC">
<li>A haragvó Isten <span class="ralign"><a href=
"#Page_1">1</a></span></li>
<li>Az úr sátora <span class="ralign"><a href=
"#Page_8">8</a></span></li>
<li>A kemény ember <span class="ralign"><a href=
"#Page_23">23</a></span></li>
<li>Az első fejszecsapás <span class="ralign"><a href=
"#Page_36">36</a></span></li>
<li>A gézengúz <span class="ralign"><a href=
"#Page_50">50</a></span></li>
<li>Báró Kadarkuthy <span class="ralign"><a href=
"#Page_65">65</a></span></li>
<li>A nagy szemfényvesztő <span class="ralign"><a href=
"#Page_81">81</a></span></li>
<li>A calabriai köpeny <span class="ralign"><a href=
"#Page_105">105</a></span></li>
<li>A menyegző <span class="ralign"><a href=
"#Page_114">114</a></span></li>
<li>A vallomás <span class="ralign"><a href=
"#Page_125">125</a></span></li>
<li>A hála-ima <span class="ralign"><a href=
"#Page_133">133</a></span></li>
<li>Zörgeti a szél az ablakot <span class="ralign"><a href=
"#Page_137">137</a></span></li>
<li>Bajcsy uram kisértete <span class="ralign"><a href=
"#Page_147">147</a></span></li>
<li>Valami van a levegőben <span class="ralign"><a href=
"#Page_157">157</a></span></li>
<li>A «Hypocrene» <span class="ralign"><a href=
"#Page_161">161</a></span></li>
<li>A ki utoljára nevet <span class="ralign"><a href=
"#Page_166">166</a></span></li>
<li>Tekintetes uram! <span class="ralign"><a href=
"#Page_175">175</a></span></li>
<li>A puszta téren <span class="ralign"><a href=
"#Page_179">179</a></span></li>
<li>Éji hangok <span class="ralign"><a href=
"#Page_185">185</a></span></li>
<li>A furcsa ember <span class="ralign"><a href=
"#Page_188">188</a></span></li>
<li>A veszett ló <span class="ralign"><a href=
"#Page_211">211</a></span></li>
<li>Bajcsy alispán <span class="ralign"><a href=
"#Page_220">220</a></span></li>
<li>A fellázadt fiu <span class="ralign"><a href=
"#Page_230">230</a></span></li>
<li>A furcsa ember hagyománya <span class="ralign"><a href=
"#Page_244">244</a></span></li>
<li>Végszó «Az elátkozott család»-hoz <span class="ralign"><a href=
"#Page_256">256</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />

</body>
</html>
